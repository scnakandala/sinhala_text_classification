<post>
සත්කෝරලේ 'කළු කෙල්ල' පිටියෙන් සමු ගනී
ශ්‍රී ලංකාවේ ජ්‍යෙෂ්ඨතම මලල ක්‍රීඩිකාව මෙන් ම, වැඩිමලු ම ක්‍රීඩිකාව වන ශ්‍රියානි කුලවංශ ෆොන්සේකා පසුගිය දා සිය ක්‍රීඩා දිවියට ආයුබෝවන් කීවා ය. පොදුරාජ්‍ය මණ්ඩලීය ක්‍රීඩා උලෙළක දී ශ්‍රී ලංකාවට පදක්කමක් දිනා දුන් ප්‍රථම හා එකම ක්‍රීඩිකාව ලෙස ඇගේ නාමය අපේ ක්‍රීඩා වංශ කථාවේ රන් අකුරින් ලියැවී හමාර ය. 1988, මැලේසියාවේ ක්වාලාලම්පූර් නුවර පැවැති 16 වැනි පොදුරාජ්‍ය මණ්ඩලීය ක්‍රීඩා සැණකෙළියේ මීටර් 100 කඩුලු පැන දිවීමේ තරගය ඇය ත:12.95 න් නිමා කරමින් රිදී පදක්කම දිනා ගත්තේ ජැමෙයිකාවේ ගිලියන් රසල්ට (ත: 12.70) පමණක් දෙවැනි වෙමිනි. ඩන්කන් වයිට්ට පසු පොදුරාජ්‍ය මණ්ඩලීය පදක්කමක් ලක්බිමට ගෙනාවේ ඇයයි.
මහා මෙරක් තරම් බරක් හිතින් දරාගෙන මෙරට කෙළිබිමේ සිය ආධිපත්‍යය විහිදුවාලූ ඇය නොසලකා හැරීම්වලට හා 'කැපිල්ල'ට නිරන්තරයෙන් බඳුන් වූ ක්‍රීඩිකාවකි.
ඇය වයඹ පළාතේ සත්කෝරළයෙන් ආ ක්‍රීඩිකාවකි. 1970 මාර්තු 01 දින කුරුණෑගල මැල්සිරිපුර අක්කර පනහ දිගාකුඹුර ග්‍රාමයේ පස්දෙනෙකු ගෙන් යුත් පවුලක මද්දුම දෝණිය ලෙස උපන් මොහොමඩ් ආරච්චිලාගේ ශ්‍රියානි කුලවංශ මේ සා දුරක් ඒවියැයි දෙමාපියන්වත් නොසිතන්නට ඇත. ඇගේ නිවස පිහිටියේ උස් කඳු මුදුනක ය. පාසල් යන්නටත්, කඩපොළට යන්නටත් මේ කන්ද බැස නැග යා යුතු විය. ශ්‍රියානිට හිමින් ගමනක් නම් නොවීය. ඇගේ ක්‍රීඩා දිවිය ඇරඹුණේ එසේ ය.
රාගෙදර උඩකැන්දවල කනිටු විදුහල නියෝජනය කරමින් සමස්ත ලංකා අත්පන්දු, දැල්පන්දු තරග ජයග්‍රහණය කළ ඇය, 1988 මහවැලි ක්‍රීඩා උලෙළේ දී කලා වැව නියෝජනය කරමින් දක්ෂතම ක්‍රීඩිකාව වූවා ය. ඉබ්බාගමුව මධ්‍ය මහා විද්‍යාලයෙන් කලා අංශයෙන් උසස් පෙළ හැදෑරූ ශ්‍රියානි තමන් ක්‍රීඩිකාවක නොවුනා නම් ගුරුවරියක වන්නට තිබූ බව වරක් කීවා ය.
උස පැනීමේ ශූරියක ලෙස පිටියට පිවිසි ශ්‍රියානි 1989, සාෆ් ක්‍රීඩා සංචිතයේ දැල්පන්දු, වොලිබෝල් හා මලල ක්‍රීඩා යන සංචිත තුනටම ඇතුළත්ව සිටීමෙන් ම ක්‍රීඩාවේ අංශ කිහිපයක ඇගේ දක්ෂතාව ඔප්පු වේ.
ට්‍රැක් මාස්ටර් ක්‍රීඩා සමාජය නියෝජනය කළ ශ්‍රියානි පහළොස් වසරක තම ක්‍රීඩා දිවියේ දී ඔලිම්පික් මලල ක්‍රීඩා උලෙළ තුනකට ද ලෝක තරගාවලි පහකට ද සහභාගි වූවා ය. ජාත්‍යන්තර තරගාවලියන් නියෝජනය කරමින් රන් පදක්කම් 25 ක්, රිදී පදක්කම් 12 හා ලෝකඩ පදක්කම් 8ක් ලබා ගැනීමට ඇය සමත් වූවා ය.
පොදු රාජ්‍ය මණ්ඩලීය ක්‍රීඩා උලෙළේ මීටර් 100 කඩුලු පැනීමෙන් රිදී පදක්කමක් දිනූ ඇය එම ඉසව්වේ සාෆ් වාර්තාව ද උසුලන අතර උස පැනීමේ හා කඩුලු පැනීමේ ඉසව් සඳහා ශ්‍රී ලංකා ජාතික වාර්තාව ද උසුලන්නී ය.
1991 කොළඹ දී පැවැති සාෆ් ක්‍රීඩා උලෙළේ අය රන් පදක්කම දිනුවේ තත්පර 13.65 න් තරගය නිමා කරමිනි.
මෙලෙස ජගත් මට්ටමේ දස්කම් පෑ ක්‍රීඩිකාව ඉල්ලා සිටියේ තම උපන් ගමට විදුලිය ලබා දෙන ලෙසයි. අවවාදයට වඩා ආදර්ශයෙන්ම අන් අයටත් ආදර්ශයක් වූ ශ්‍රියානිට ක්‍රීඩා බලධාරින් ගෙන් සිදුවූ කෙනහිලිකම් නම් බොහොමයකි.
පිටියේ විප්ලවකාරී, කටකාර චරිතයක් වූ ශ්‍රියානි 2002 කොරියාවේ බුසාන් නුවර දී පාදයේ ආබාධයක් යැයි පවසමින් තරගයකට සහභාගි නොවී ආපසු ආවා ය. තමන් අසාධාරණ ලෙස 100 ඔ 4  සහාය දිවීමේ තරගයෙන් ඉවත් කළ නිසා ඇය බලවත් ලෙස කලකිරීමට පත් වූවා ය. එසේ නොවන්නට බුසාන් නුවර ආසියානු ක්‍රීඩා උලෙළේ මීටර් 100 කඩුලු පැනීමේ රන් පදක්කම තමන්ට හිමිවන බව ඈ පැවසුවා ය. එම තරගයේ දී ඇය ජපානයේ කනසාවා ඉවෝන්ට දෙවැනි වූයේ තප්පරයෙන් 100 න් කොටස් තුනකටත් අඩුවෙනි. ශ්‍රියානි ගේ තරග නිම කිරීමේ කාලය තත්ත්පර 13.43 වූ අතර ඉවෝන් තත්පර 13. 40 න් තරගය නිමා කළා ය. දිගින් දිගටම තමන්ට සිදුවූ කෙනහිලිකම් ඉවසා ගත නුහුණු ඈ වරෙක කියා තිබුණේ "මට දිගින් දිගටම සිද්ධ වෙන්නෙ අසාධාරණකම් නම් මම ක්‍රීඩාවෙන් සමු ගන්න සූදානම්" යනුවෙනි.
හැටන් නැෂනල් බැංකුවේ පැවැති ඇගේ සමුගැනීමේ උපහාර උලෙළේ දී ක්‍රීඩා අමාත්‍ය ජීවන් කුමාරතුංග මහතා ඇගෙන් ඉල්ලා සිටියේ මෙවර ඔලිම්පික් උලෙළට හා ලබන වසරේ පැවැත්වෙන සාෆ් ක්‍රීඩා උලෙළට ද සහභාගි වී ක්‍රීඩාවෙන් සමුගන්නා ලෙසයි. එහෙත් තමන් උතුම් මවු පදවිය ලබා ගැනීමට බලාපොරොත්තු වන නිසා තම අවස්ථාව වෙනත් සුදුස්සකුට ලබා දෙන්නැයි ඇය ඉල්ලා සිටියා ය. ශ්‍රියානි තම ජීවන සහකරු ලෙසින් තෝරා ගත්තේ ද මලල ක්‍රීඩකයෙකි. ඔහු චන්ද්‍රසිරි ෆොන්සේකායි. ගල්කිස්ස ශාන්ත තෝමස් විද්‍යාලයේ ශාරීරික අධ්‍යාපන උපදේශකවරයා වන චන්ද්‍රසිරි කලක් මීටර් 800 දිවීමේ ශ්‍රී ලංකා වාර්තාවට ද හිමිකම් කීවේ ය.
තරගකාරි පිටියෙන් ඉවත් වුවද ශ්‍රියානිලා ගේ සේවය අනාගත ක්‍රීඩා තරුවලට ලැබේවායි පතමු.
නිශානී හේරත් බන්නැහැක
</post>
<post>
දැලේ පැටළුණු වොලිබෝලය දැලෙන් බේරා ගනිමු
”අපේ ජාතික ක්‍රීඩාව අද දැලේ පැටලිලා.
වොලිබෝලය අද අපේ ජාතික ක්‍රීඩාව. ඒ වගේම වොලිබෝල් ක්‍රීඩාව අපේ රටේ පවතින පැරැණිම ක්‍රීඩාවයි. ශ්‍රී ලංකාව ක්‍රිකට් ක්‍රීඩාවට තිබෙන තැන එදා තිබුණේ වොලිබෝලයටයි. එදා සෑම ගමකම හැන්දෑවට වොලිබොල් ක්‍රීඩා කළේ අපේ තරුණ පිරිසයි. අද ක්‍රීඩා ලෝලීන් වැඩි පිරිසකගේ ක්‍රීඩා වීරයන් වන සනත්, අර්ජුන, මුරලි වාගේම එදා ශ්‍රී ලංකාවේ ක්‍රීඩා වීරයන් වෙලා හිටියේ ගම්පහ සිරිවර්ධන, චාල්ස් වැනි අයයි.
පසුගියදා පැවැත්වුණු සාෆ් ක්‍රීඩා උළෙලේදීත් ශ්‍රී ලංකාවට තුන්වැනි ස්ථානය හිමිවිය. ඉන්දියාව, පාකිස්තානය ඉන්නේ අපිට ඉහළිනි. ආසියාවේ වොලිබෝල් ගහන රටවල් දහහතරක් අතුරින් අප ඉන්නේ දහතුන් වැනි ස්ථානයේය.
ශ්‍රී ලංකාවේ ජාතික වෘක්ෂයක්, පුෂ්පයක්, නම් කරද්දී එවකට සිටි ජනාධිපතිවරයා ක්‍රීඩා ඇමැතිවරයාට නියම කළේ ලංකාවට උචිත ජාතික ක්‍රීඩාවක් ද නම් කරන ලෙසය. මේ සඳහා විශේෂ කමිටුවක්ද පත් කළේය. එයට මහාචාර්ය විනී විතාරණ, පණ්ඩුල ඇඳිගම ඇතුළු ප්‍රවීණයෝ ඇතුළත් කළහ. ඔව්හු කරුණු සොයා ලංකාවට සුදුසු ජාතික ක්‍රීඩාව කුමක්ද කියා තීරණය කළහ. ලංකාවේ පුරාණයේ සිටම පැවැති, අඩුවියදමකින්, ශාරීරික වර්ධනයට තුඩුදෙන අයුරින් කළ හැකි ක්‍රීඩාවක් පිළිබඳව කරුණු භාජනය විය. අන්තිමට මේ ගවේෂණයේදී අවසන් තරගයට තේරුණේ වොලිබෝල් ක්‍රීඩාව සහ එල්ලේ ක්‍රීඩාවය. අවසන් තරගයේදී එල්ලේ ක්‍රීඩාව පරාජය කරමින් වොලිබෝල් ක්‍රීඩාව ජාතික ක්‍රීඩාව ලෙස ජයගත්තේය. වොලිබෝල් ජාතික ක්‍රීඩාව වුණේ එහෙමය.
පනහ, හැට, හැත්තෑව දශකවලදී වොලිබෝල් ක්‍රීඩාව මේ රටේ ජනප්‍රියම ක්‍රීඩාව විය. ශ්‍රී ලංකාවේ එවකට සිටි වොලිබෝල් ක්‍රීඩක ක්‍රීඩිකාවෝ ඉන්දියාවට, පාකිස්තානයට පවා අභියෝග කළහ. ශ්‍රී ලංකාවේ වොලිබෝල් ක්‍රීඩාවේ “පතාක යෝධයා” ලෙස සලකන ගම්පහ ඩබ්ලිව්. එල්. සිරිවර්ධන එදා ඉන්දියාවේ හිටි වොලිබෝල් යෝධයා “”බාවා” බිම ඇද වැටෙන්න පවා ඩෑෂ් ප්‍රහාරවල් එල්ල කළේය. ඉන්දියාව, ශ්‍රී ලංකාව, පාකිස්තානය වැනි රටවල් සහභාගිවූ අලිජින්නා කුසලාන වොලිබෝල් තරගාවලිය පවා එදා ශ්‍රී ලංකා කණ්ඩායම දිනාගත්හ. ශ්‍රී ලංකාවේ කාන්තා වොලිබෝල් ක්‍රීඩාවත් එදා ඒ වාගේම දියුණු තත්ත්වයක පැවතුණි. ශ්‍රී ලංකා කාන්තා වොලිබෝල් ක්‍රීඩාකාවෝ එදා විදේශ තරගවලට සහභාගිවී ජයග්‍රහණ ලබා ගත්හ. 91 දී සාෆ් කලාපයේම ශූරියෝ වූහ.
එදා වොලිබෝල් ක්‍රීඩාවෙන් නම රැන්දූ දක්ෂයෝ අදත් අපේ ක්‍රීඩා ලෝලීන්ගේ හිත්වල ජීවත් වෙති. ගම්පහ සිරිවර්ධන, චාල්ස්, ගල්ඔය ලෙනී ජයකොඩි, පොතුපිටියේ ජයසේකර, වික්‍රමපාල, ත්‍රිකුණාමලයේ විජේසූරිය, කඩුවෙල හේරලස්, සූරියප්පෙරුම, මදුරප්පෙරුම, මිනුවන්ගොඩ යූ. එල්. කරුණාරත්න, විල්බට්, ඉන්පස්සේ පැමිණි කණ්ඩායමේ මීගමුවේ ජෝර්ජ්, ජෝ, එම්මානුවෙල්, ජැක්සන් සේනාරත්න, යුද හමුදාවේ එල්.පී. පෙර්රා, පොලිසියේ ගාවින්, හංවැල්ලේ බචෝ, බොස්කෝ ප්‍රේමරත්න, ගම්පහ පියරත්න, දයාරත්න, දෙල්ගොඩ අබේවර්ධන ඉන් කීප දෙනෙක් පමණි. කාලයකදී ගම්පහ එරික්, ජයතිස්ස, රංජිත් , ජයන්ත, යුද හමුදාවේ සිරිවර්ධන, ගුවන් හමුදාවේ ගුණතිලක, මාදම්පෙ ශ්‍රීනාත්, ඇලෙක්ස්, කොස්වාඩියේ සුනිල් ප්‍රේමසිරි, රාගම කැමිලස් ඇන්තනී, පර්සි, තරුණ සේවා සභාවේ වන්නිතිලක, ජයන්ත, නාලක ආදීහුද දස්කම් දැක්වුහ.
කාන්තා වොලිබෝල් ක්‍රීඩාවෙන්ද අපේ මතකය තුළ ක්‍රීඩකාවන් කීප දෙනෙක් සිටිති. ඇලෝමා, ග්‍රේස්, සීතා, සුනේත්‍රා කුලතුංග, යසවති අලහකෝන්, මාලිනි, නන්දා ගනේගොඩ, මදුකා කිරිඇල්ල, චම්පා රංජනී, රන්තිලකා ජයවීර, රේණුකා අබේගුණවර්ධන, ඒ ක්‍රීඩිකාවන් ගෙන් කීප දෙනෙකි. මේ අයගෙන් පසු ඒ අයුරින් වොලිබොල් ලෝලින්ගේ සිත්වල නොමැකෙන නම් එතරම් බිහිවුණේ නැත. කාලයෙන් කාලයට ශ්‍රී ලංකා කණ්ඩායම නියෝජනය කළත් ඔවුන් අර අය තරම්ම මෙසේ වොලිබෝල් ඉතිහාසයට එක් වි නැත.
එකල පාසල් වොලිබෝල් ක්‍රීඩාවත් හොඳින් ප්‍රචලිත වි තිබුණි. පොතුපිටිය මහ විදුහල, ගම්පහ ලෝරන්ස්, මිනුවන්ගොඩ නාලන්ද, බෝමිරිය මහ විදුහල, හොරණ විද්‍යාරත්න, ගම්පහ බණ්ඩාරනායක, කෝට්ටේ ක්‍රිස්තුරාජ, ඇල්පිටිය වැනි පාසල්වලින් එදා පාසල් වොලිබෝල් දක්ෂයින් වැඩියෙන් බිහිවුණි. ඒ කීපයකින් පමණි.
ඒ දිනවල වොලිබෝල් ක්‍රීඩාවට මේ කාලය මෙන් පහසුකම් නොතිබුණි. පිටරටින් උපදේශකයින් සිටියේ නැත. විශේෂ තාක්ෂණයක් තිබුණේ නැත. බස්එකේ නැත්නම් කෝච්චියේ ඇවිත් සිසිල් මස්කට් කෑල්ලක් කා සිසිල් බීම බෝතලයක් බී ඔවුන් වොලිබෝල් ගහන්ට පුරුදු වූහ. කවුරුත් අනුග්‍රහයකයින් නොසිටියහ. එදා ඔවුන් ක්‍රීඩා කළේ ටියුබ් සහිත බරවැඩි බෝලවලිනි. අඩු සම්පත් මැද වුවද ඔවුන් එදා එල්ල කළ වොලිබෝල් ප්‍රහාර අදත් අපේ මතකයේ රැඳී පවතී.
ඒ දිනවල සෑම ගමකම වාගේ වොලිබෝල් පිටියක් තිබුණි. හැන්දෑවට නතිනම් ඉරිදා සෙනසුරාදා සවස් වරුවේ ගමේ තරුණ තරුණියෝ හිටියේ වොලිබෝල් පිටියේය. ඒ නිසාම ගම්වල වොලිබෝල් ක්‍රීඩා සමාජ ක්‍රියාත්මක විය. සෑම සති අන්තයකම ගම්වල තරගාවලි පැවැත්විණ. අද මෙන් එදා තරග ජයග්‍රාහකයින්ට දහසින් බැඳි පියළි හිමිවුණේ නැත.
ඒ වකවානුවේ ආයතනවලත් වොලිබෝල් ක්‍රීඩාව ජනප්‍රියව තිබුණි. වෝකර්, බාටා, ලේක් හවුස්, බ්‍රා ෆෝම්, ඩයමන්, තුල්හිරිය, මත්තේගොඩ වැනි ආයතනවල දක්ෂ වොලිබෝල් ක්‍රීඩකයෝ සිටියහ. අද වාගේ අංග සම්පූර්ණ සුගතදාස, මහරගම තරුණසේවා වැනි ක්‍රීඩාංගණ එදා තිබුණේ නැත. වොලිබෝලයට ජයභූමිය වූයේ කොළඹ පාසන්ස් පාරේ තිබූ රාජ්‍යසේවා ක්‍රීඩාංගණයය. අද කොළඹ කොටුවේ මහජන බැංකු මූලස්ථානය පිහිටා ඇති බේරේ වැව අද්දර ඒ ක්‍රීඩාංගණය තිබුණි. එදා තරග නැරැඹීමට ක්‍රීඩා ලෝලීන් විශාල පිරිසක් කොළඹට පැමිණියහ. මිගමුවෙන්, කළුතරින්, ගම්පහින් කෝච්චි පුරවා පැමිණි ක්‍රීඩා ලෝලීන් කොටුව දුම්රිය පොලේ සිට පාසන්ස් ක්‍රීඩාංගණයට ගියේ පෙරහැරිනි.
ඉතින් මේ වොලිබෝලයේ ස්වර්ණමය යුගයට තවදුරටත් ජීවයක් ලැබුණේ ජාතික තරුණසේවා සභාව ආරම්භ කළ නේවාසික ක්‍රීඩා පුහුණුව තුළිණි. චරිත රත්වත්ත, මහතා සභාපති වූ කාලය වොලිබෝල් ක්‍රීඩාවේ දෙවැනි යුගය විය. ක්‍රීඩා සුහදතා පදනම යටතේ ජපානයෙන් විශේෂ පුහුණුකරුවන් පැමිණියහ. ඔවුන් වොලිබෝලයේ නව තාක්ෂණය, උපක්‍රම අපේ අයට කියා දුන්හ. ඒ පුහුණුවීම් යටතේ වන්නිතිලකලා, ඇලෙක්ස්ලා, ජයන්තලා චන්නලා එදා වොලිබෝල් පිටියේ වීරයින් වූහ. අපේ ක්‍රීඩා ලෝලයින්ටද අමුතුම උද්යෝගයක් උද්දීපනය කරමින් කිසිම තාක්ෂණයක් නොමැතිව එදා සිරිවර්ධනලා එල්ල කළ වේග ඩෑෂ් ප්‍රහාරයන් මෙදා වන්නිතිලකලා නව තාක්ෂණය සහ උපක්‍රම ඇතිව එල්ල කළහ.
මෙතරම් දියුණු සහ ජනප්‍රිය තත්ත්වයක තිබූ වොලිබෝල් ක්‍රීඩාවට ඒතැන දිගින් දිගටම පවත්වාගෙන යාමට වරින් වර නොයෙකුත් බාධාවන් පැමිණියහ. ප්‍රධාන කරුණ වූයේ වොලිබෝලය ගමෙන් ඈත්වීමය. එදා සවස් වරුවලදී ගමේ වොලිබෝල් ක්‍රීඩාපිටියේදී ක්‍රීඩාකළ තරුණ තරුණියෝ ගමේම රැඳී සිටි අය වූහ. ඔවුන් කාලායාගේ ඇවෑමෙන් රැකියා සොයා ගමෙන් පිටවූහ. මේ නිසා ගමේ වොලිබෝල් පිටි වල්බිහි වන්නට විය. ඒ වොලිබෝල් පිටිවල තරුණයෝ ක්‍රිකට් ක්‍රීඩා කරති.
මේ තත්ත්වය යටතේ වොලිබෝලයට පත්වු පාලකයින්ට වොලිබෝලය ගොඩ ගැනීම තරමක් අසීරු කාරියක් විය. ගමේ ක්‍රීඩාව තිබේනම්, ක්‍රීඩා සමාජ ක්‍රියාත්මක වේ. නගරයේ වොලිබෝල් තරගාවලි සඳහා පමණක් සහභාගි වි කණ්ඩායමක් පවත්වාගෙන යාමට නොහැකි තත්ත්වයක් පැවතුණි. මේ නිසාම ගමේ ක්‍රීඩා සමාජ බෝඩ් ලෑල්ලකට පමණක් සීමාවු අතර වොලිබෝලය ගමෙන් ඈත්විය.
එදාමෙන් නොව අද වොලිබෝල් තරග සඳහා මුදල් අවශ්‍ය වේ. වොලිබෝල් සම්මේලනය නිල වශයෙන් ජාතික ශූරතා හතරක් වසරකට පැවැත්විය යුතුය. ඒ ජාතික කණිෂ්ඨ, ජ්‍යෙෂ්ඨ පිරිමි සහ කාන්තා වශයෙනි. ඊට අමතරව පාසල් සහ සුපිරි කණ්ඩායම් අතරද තරග පැවැත්වේ. අද ක්‍රිකට් ක්‍රීඩාවට සහ රගර් ක්‍රීඩාවට තිබෙන ප්‍රතිචාරය වොලිබෝලයට නැත. ඒ නිසා අනුග්‍රහයකයින් ළංකර ගැනීම අපහසු වී තිබේ. මේ නිසාම අපේ වොලිබෝලයට දැන් දැලේ හිරවී සිටීමට සිදුවී තිබේ. එළියට ගන්න තරමක් අපහසු වී ඇත. ඒ සඳහා ප්‍රබල සවියක්, කැපවීමක් සැලැස්මක් අවශ්‍යය.
අපේ ජාතික ක්‍රීඩාව වන වොලිබෝලයට මෙසේ ලෙහෙසියෙන් මියැදීමට අවසර දිය නොහැකිය. පසුගිය වසරේ සම්මේලනය පැවැත්වු සුපර් ස්පෝට්ස් පාසල් වොලිබෝල් තරගාවලියට දිවයිනේ නන්දෙසින් වොලිබෝල් කණ්ඩායම් 800කට ආසන්න සංඛ්‍යාවක් සහභාගිවූ බව අමතක නොකළ යුතුය. එදා ඔවුන් තරග වැදුණේ අවුරුදු 18 න් පහළ ක්‍රීඩකයින්ගේ දස්කම්ද අභිබවා යන ලෙසිනි. ඒ දැක්වු දස්කම් ඉදිරියට රැකගැනීමට වැඩපිළිවෙළක් තිබුණහොත් තව අවුරුදු කිහිපයකදි අපට ආසියාවේ දහතුන්වෙනි ස්ථානය නොව එයට ඉතා පහළ ස්ථානයකට පත්වීමට හැකියාව ඇති බව සඳහන් කළ යුතුය.
සිත තිබුණාට එය ප්‍රමාණවත් නොවේ. සවියත් අවශ්‍යය. හැකියාව තිබිය යුතුය. මේවාට විසඳුම් සෙවීම දුෂ්කර ක්‍රියාවකි. ඒත් අපේ ජාතික ක්‍රීඩාව වොලිබෝල්ය. අනෙක් ක්‍රීඩාවලට වඩා මේ ක්‍රීඩාවට ප්‍රමුඛත්වයක් දිය යුතුමය. නැවත මෙම ක්‍රීඩාව රටපුරා ප්‍රචලිත හා ජනප්‍රිය කළ යුතුය. මේ සඳහා වැඩි සේවයක් මාධ්‍යවලින් ලබාගත හැකිය. අනෙක් පැත්ත ලබාගත හැක්කේ අනුග්‍රහ සහයෝගයෙනි. මේ විවිධ අන්දමේ බාධක මැද දැලේ පැටලලී තියෙන අපේ ජාතික ක්‍රීඩාව වන වොලිබෝලය පැටලුම් නිරවුල් කර එළියට ගැනීම සැම දෙනාගේම රාජකාරිය මෙන්ම යුතුකමක්ද බව සඳහන් කළ යුත්තේ ක්‍රීඩාවට ඇති ආද නිසාමය.
සුනිල් අභයවර්ධන
</post>
<post>
ජාතික ක්‍රීඩා ප්‍රතිපත්තියක් හදමු
කල්තියා සූදානම් වෙමු
අපි දුවමු පනිමු
ක්‍රීඩාව හරහා ශ්‍රී ලංකාව ලෝකයා අතර ජනප්‍රියවූ අවස්ථා කීපයකි. 1948 වසරේ ඩන්කන් වයිට්, ලන්ඩන් ඔලිම්පික් ක්‍රීඩා උළෙලේදී යාර 400 කඩුලු පැනීමේ ඉසව්වට රිදී පදක්කමක් දිනා ගැනීමෙන් ලංකාව කොහේදැයි සොයන්නට විදේශිකයින් මුලින්ම ලෝක සිතියම පෙරළා ගත් බව ක්‍රීඩා ඉතිහාසය කියයි. අනතුරුව 1973 වසරේදී ශ්‍රී ලංකාවේ කුඩා මිනිසෙක් වශයෙන් මොහමඩ් ලාපීර් ලෝක ශූරයන් පරදවා ජගත් බිලියඩ් කිරුල දිනාගත් දා පුංචි ලංකාවට ලෝක සිතියමේ විශේෂ තැනක් හිමි විය. අනතුරුව 1996 වසරේදී ශ්‍රී ලංකාව ලෝක කුසලාන දිනාගත් අවස්ථාවේදී ද ශ්‍රී ලංකාව ගැන ලෝකයාගේ නෙත් අමුතුම අන්දමට යොමු විය. 1997 ඇතැන්ස් ලෝක මලල ක්‍රීඩා තරග උලෙළේදී ශ්‍රී ලංකාවෙන් සහභාගි වූ සුසන්තිකා ජයසිංහ ලෝක ශූරියන් අතර දෙවැනි තැනට පැමිණීමෙන් ද ශ්‍රී ලංකාව ගැන ලෝකයේ ජනතාව අවදියෙන් කතා කරන්න වූහ. මේ ආකාරයෙන් ක්‍රීඩාව පැත්තෙන් විවිධ අවස්ථාවලදී ලෝකයා අතර අපේ නම රැන්දවීමට අපේ ක්‍රීඩක ක්‍රීඩිකාවෝ අතීතයේදී සමත් වී සිටියහ.
ආසියාකරයේ දී ඇතැමුන්ට අප ශ්‍රී ලංකාවේ යැයි කී පමණින් ඔවුන් එකවිටම කියන්නේ සනත් ජයසූරිය, සුසන්තිකා හෝ මුරලිදරන් වැනි නම් ය. ඔවුන්ට ලංකාව ගැන මතක ඇත්තේ ඒ අයුරිනි. මේ අයුරින් ක්‍රීඩා අංශයෙන් විවිධ අවස්ථාවලදී ජාත්‍යන්තරයේ අපි විවිධ දස්කම් දක්වා නමක් දිනාගෙන සිටිමු. එසේ වුවද පොදුවේ සසඳන විට දකුණු ආසියාතික කලාපයේ රටවල් අට අතරට ද අප ක්‍රීඩාවෙන් පත්වන්නේ තෙවැනි ස්ථානයට ය. පසුගියදා පාකිස්තානයේ ඉස්ලාමාබාද් නුවර පැවැති නව වැනි සාක් ක්‍රීඩා උලෙළේ දී ශ්‍රී ලංකාව රන් පදක්කම් 15ක් රිදී 90 දිනා සමස්තව පදක්කම් 105 ක් දිනා ගත්තද හිමිවූයේ තෙවැනි ස්ථානයයි.
සාක් උලෙළට ක්‍රීඩක ක්‍රීඩිකාවෝ 225ක්
මෙවර සාෆ් ක්‍රීඩා උළෙලට ශ්‍රී ලංකාවෙන් ක්‍රීඩා පහළොවක් සඳහා ක්‍රීඩක ක්‍රීඩිකාවෝ දෙසිය විසිපස් දෙනෙක් සහභාගි වූහ. එහෙත් ඒ අතුරින් එකම පදක්කමක් හෝ දිනා ගැනීමට මල්ලව පොර සහ කබඩි ක්‍රීඩාවෙන් අසමත් විය. වැඩිම පදක්කම් ගණනක් දිනා ගත්තේ මළල ක්‍රීඩාවෙනි. මේ ප්‍රතිඵල අතුරින් අපිට ක්‍රිකට් හැරුණ විට ජාත්‍යන්තරයට යාමට වැඩියෙන්ම මග විවෘතව ඇත්තේ මලල ක්‍රීඩාවෙන් බව නොරහසකි.
ශ්‍රී ලංකාවේ මලල ක්‍රීඩාව ගැන කථා කරද්දී මලල ක්‍රීඩාවේ පුහුණු සංචිත තුනක් පිහිටුවා තිබේ. ඔලිම්පික් සංචිතය,ජාතික සංචිතය, ජාතික කනිෂ්ඨ සංචිතය යනුවෙන් මේ පුහුණු සංචිත ප්‍රභේද වී ඇත. ජාතික ඔලිම්පික් සංචිතය පිහිටුවූයේ ඉමහත් බලාපොරොත්තු තබමිනි. එම සංචිතයේ ක්‍රීඩක ක්‍රීඩිකාවන්ට සුපිරි පහසුකම් ලබා දුන්නේය.
අම්පාරෙන් ආ දමයන්ති දර්ශාට, විදුලි පුරයෙන් ආ සුගත් තිලකරත්නට, වරකාපොළින් ආ සුසන්තිකා ජයසිංහට සුඛෝපභෝගී වර්ගයේ රේසිං කාර් පිරිනැමිනි. කාමර වායුසමීකරණය කැරිණි. එතෙක් බස් රථයෙන් ටොරිංටන් දක්වා පුහුණුවට ආ අපේ ක්‍රීඩක ක්‍රීඩිකාවෝ අනතුරුව ටොරිංටන් පැමිණියේ ඔවුනට ලැබුණු වාහන වලිනි. රූපවාහිනියේ හෝ නගරයේ ප්‍රදර්ශනය වන වෙළෙඳ දැන්වීම්වලට යොදා ගත්තේ මේ අපේ ක්‍රීඩක ක්‍රීඩිකාවන්ගේ ඡායාරූපය. ඔලිම්පික් සිහිනය සැබෑ කරමින් සුසන්තිකා සිඩ්නි ඔලිම්පික් උළෙලේදී ලෝකඩ පදක්කමක් දිනා ගත්තේ වසර 48 කට පසුව ඔලිම්ික් උළෙලකදී ශ්‍රී ලංකා ධජය ඔලිම්පික් උලෙළක් හරහා ලෝකයා හමුවේ ප්‍රදර්ශනය කරවීමට නැවත අවස්ථාව උදා කර ගනිමිනි.
මේ පහසුකම් මත අපේ මලල ක්‍රීඩක ක්‍රීඩිකාවෝ ආසියාතික මට්ටමින් නැවත දස්කම් අතරට පිවිසියහ. 1974 වසරෙන් පසුව නැවත 1991 දී ශ්‍රී ලංකාව ආසියාකරයේ පදක්කම දිනා ගත්තායින් පසුව වසර හතක් තිස්සේම ආසියාකරයෙන් හෝ පදක්කමක් දිනා ගැනීමට ශ්‍රී ලංකාවට නොහැකි විය. එවන් වාතාවරණයකදී බලාපොරොත්තු ඇතිව පිහිටැවූ ජාතික ඔලිම්පික් සංචිතයේ ක්‍රීඩක ක්‍රීඩිකාවෝ ආසායාතික ක්‍රීඩා තරගවලදී රන් රිදී ලෝකඩ පදක්කම් දිනා ගත්හ.
දෙවැනි පරපුරේ අයටත් අනුග්‍රහය අවශ්‍යයි
මේ ආකාරයෙන් බලන විට අරමුණක් ඔස්සේ යන්නේ නම් එය කවදා හෝ සාර්ථක කැර ගැනීමට හැකිවන බව අතීතය අපට සනාථ කැර තිබේ. ශ්‍රී ලංකාව මලල ක්‍රීඩාවෙන් ලැබූ මේ ජයග්‍රහණ ගැන අප අවදියෙන් සිටිය යුතුය.
ජාතික ඔලිම්පික් සංචිතයෙන් බැහැර දෙවැනි පරපුරේ ක්‍රීඩක ක්‍රීඩිකාවෝ ද මෙවර සාෆ් ක්‍රීඩා උළෙලේදී දුවමින් පනිමින් රන් පදක්කම් දිනා දුන්හ. නමුත් ඔවුන් ඔලිම්පික් සංචිතයට අයත් නොවන නිසා ඔලිම්පික් සංචිතයේ සිටින අයියලාට අක්කලාට ලැබෙන අනුග්‍රහයන් ඔවුනට අහිමිවී තිබේ.
ජාතික ඔලිම්පික් සංචිතයේ අයට ක්‍රීඩා අමාත්‍යාංශයෙන් ප්‍රදානය කෙරෙන රුපියල් විසිදහක දීමනාව මේ නවකයන්ට නොලැබුණාට ඔවුන් ද පසුගියදා රට වෙනුවෙන් රන් පදක්කම් දිනා ගෙන පැමිණියහ. නැවතත් රට වෙනුවෙන් රන් පදක්කම් දිනා ගෙන පැමිණියහ. නැවතත් සාෆ් ක්‍රීඩා උළෙලක් පැමිණෙන්නේ ලබන වසරේදී ය. නැවත ආසියාතික ක්‍රීඩා උළෙලක් පැමිණෙන්නේ තවත් වසර තුනකට පසුව ය. මේ නිසා නැවත ජාතික පුහුණු සංචිතයක් පිහිටුවීම හෝ නඩත්තු කිරීම පිළිබඳව තවමත් අරමුණුවී නොමැත. සාමාන්‍යයෙන් වෙනත් රටවල මෙන් නොව ශ්‍රී ලංකාවේ ඕනෑම ක්‍රීඩාවක සංචිතයක් පිහිටුවන්නේ මෙම ජාත්‍යන්තර ක්‍රීඩා උළෙලකට මාස දෙක තුනකට පෙරය. විදේශීය රටවල ක්‍රීඩා උළෙලක් තිබුණත්, නොතිබුණත් පුහුණු සංචිත දිගටම නඩත්තු කෙරේ. මෙවර සාෆ් ක්‍රීඩා උළෙලේදී ඉන්දියාව මුල් තැනට පැමිණියේ ඔවුන්ගේ සුපිරි මලල ක්‍රීඩක ක්‍රීඩිකාවන් නොමැතිව ය. ඔවුන්ගේ සුපිරි ක්‍රීඩා තරු ඔලිම්පික් උළෙල බලාපොරොත්තුවෙන් විශේෂඥ පුහුණුකරුවන් ගේ උපදෙස් සඳහා විදේශ රටවලට යවලාය.
පුහුණු සංචිත ප්‍රශ්නය ලොකු බාධාවක්
ශ්‍රී ලංකාවේ ක්‍රීඩා අතර ක්‍රිකට් හැරුණු විට අනෙක් සෑම ක්‍රීඩාවකටම වසර පුරාම පවත්වාගෙන යන පුහුණු සංචිත නොමැත. පාපන්දු ක්‍රීඩාව සඳහා ද මෑතක සිට මෙවැනි සංචිත පිහිටුවා තිබේ. ඒ හැරෙන්නට අනෙක් ක්‍රීඩාවලදී විදේශීය කරන සංචාරයන් හෝ තරගාවලියන් සඳහා ශ්‍රී ලංකාව සූදානම් වන්නේ තරග උළෙලට මාස දෙක තුනකට පමණ පෙරය. එක් අතකින් බලන කල මීට වඩා යමක් අදාළ ක්‍රීඩා සම්මේලනවලට කිරීමට ද නොහැකිය. ක්‍රීඩා සම්මේලනවලට නිලධාරින් පත් කිරීම සිදු කරන්නේ ද ස්වෙච්ඡා මට්ටමෙන් ය. ඔවුනට අදාළ ක්‍රීඩාව ගෙන යාමට මුදල් සොයා ගැනීමේ ප්‍රශ්නය මතුවූ අවස්ථාද එමටය. ක්‍රිකට් ක්‍රීඩාවට මේ අවදානම බලපාන්නේ නැත. පාපන්දු ක්‍රීඩාවට ද ජාත්‍යන්තර මට්ටමේ උපකාර ඇති නිසා මෙවැනි අවදානම් තත්ත්වයන් බොහෝ සෙයින් අඩුවී තිබේ. රගර් ක්‍රීඩාවට ද විවිධ අන්දමේ පොහොසත් අනුග්‍රහකයින් ලැබෙන නිසා ඔවුන්ට ද එතරම් ප්‍රශ්නයක් නොමැත. මලල ක්‍රීඩා වොලිබෝල් නෙට්බෝල් මල්ලව පොර, කබඩි, ටයිකොන්ඩෝ, කරාටේ, ජූඩෝ, ටේබල් ටෙනිස් ඇතුළු සෑම ක්‍රීඩාවකටම ආර්ථික අහේනිය, අනුග්‍රාහක ප්‍රශ්නය බෙහෙවින්ම බලපා තිබේ.
විය යුත්තේ ක්‍රීඩාව සඳහා ද ජාතික ක්‍රීඩා ප්‍රතිපත්තියක් අනුව සියලු කටයුත සිදුවීම බව ක්‍රීඩාවේ ප්‍රවිණයෝ සඳහන් කරති. එම ක්‍රීඩා අධිකාරිය තමන් යටතේ ලියාපදිංචි ඇති ද සෑම ක්‍රීඩාවක් සඳහා වග බලාගත යුතු බවත් ඒ වග බලා ගැනීම හරහා ක්‍රීඩාවේ අනාගතය වෙනුවෙන් කටයුතු කිරීම කාලෝචිත බවත් ප්‍රවීණයන්ගේ අදහසය. කෙසේ වුවද කළ යුතු දේ එමට තිබේ. ඒ දේවල් හැකි තරම්,, හැකියාවත් ලබා ගෙන හැකි පමණ කළ යුතුය. එසේ නොවුණහොත් අපට අතරමග රැඳීමට සිදුවනවා නොඅනුමානය.
සුනිල් අභයවර්ධන
මෙවර සාෆ් ක්‍රීඩා උළෙලේදී මීටර් 3000 බාධක දිවීමේ තරගයෙන් ශ්‍රී ලංකාවට රන් පදක්කමක් දිනා දුන්නේද දෙවන පෙල ක්‍රීඩකයෙකි. ශ්‍රී ලංකාවේ උපේන්ද්‍ර බංඩාර ඉදිරියෙන්ම තරග වදිමිනි. මොවුන් රැක ගැනීමට අනාගතයේ කුමක් හෝ සිදුවිය යුතුම ය.
</post>
<post>
බටහිර ඉන්දීය කොදෙව්පිල ගැන කථාකරන විට එදා මෙදා තුර කොදෙව් පිලේ පතාක යෝධයෙක් ලෙස හැඳන්වුයේ බ්‍රයන් ලාරා. ජගත් ක්‍රීඩා පිටියේ ප්‍රබල තම පිතිකරුවෙක් ලෙස ප්‍රකට ව සිටි ලාරා, සිය ක්‍රිකට් ජිවිතයේ උත්තරීතර අවස්ථාවකට පත්වුනා. ඒ ටෙස්ට් තරගයක දී මෙතෙක් ලද වැඩිම ලකුණු ගනන වාර්තා කිරීමේ ගෞරවය සමගින්.
ඉකුත් සතියේ කොදෙව් දූපත් හි ඇන්ටිගුවා ශා. ජෝන් ක්‍රීඩාංගනයේ දී ලාරා මේ සුවිශේෂ අවස්ථාවට එක්වුනේ බටහිර ඉන්දීය කොදෙව් - එංගලන්ත ටෙස්ට් තරගාවලියේ අවසන් ටෙස්ට් තරගයට සහභාගිවෙමින්. එංගලන්ත පිලට එරෙහිව මිනිත්තු 773 ක් තිස්සේ පන්දු 582 කට මුහුණ දෙමින් මේ අසහාය ක්‍රීඩකයා, බ්‍රයන් ලාරා, එක් ඉනිමකට ලකුණු 400 ක් ලබමින් ක්‍රිකට් ක්‍රීඩා වංශ කතාවේ තවත් අභිමානවත්, අද්විතීය චරිතයක් බවට පත්වුනා. මෙම තරගයේ දී ලාරා ලබාගත් ලකුණු 400 ට හතරේ පහරවල් 43 ක් සහ හයේ පහරවල් හතරක් ඇතුලත්වුනා.
එක් ඉනිමක් සඳහා වැඩිම ටෙස්ට් ලකුණු සංඛ්‍යාවක් ලබා සිටි ක්‍රීඩකයා වීමේ ගෞරවය එතෙක් රැඳී තිබුනේ ඔස්ට්‍රේලියාවේ මැතිව් හේඩ්න්ට. ඔහු එම වාර්තාවට පිවිසුණේ 2004 වසරේ ඔස්ට්‍රේලියාවේ පර්ත් ක්‍රිඩාංගනයේ දී. සිම්බාබ්බේට එරෙහිව. එදා මැතිව් හේඩ්න් ලකුණු 380 ක් ලැබ බිඳ දැමුවේත් ලාරාගේම කලින් වාර්තාවක්.
ලාරා මෙම ඇන්ටිගුවා සා.ජෝන් ක්‍රීඩාංගනයේ දීම ඊට දසවසරකට කලින් එනම් 1994 වසරේදි එංගලන්ත පිලට එරෙහිව ලකුණු 375 ක් ලබා තිබුනා. ඒ ශ්‍රීමත් ගාෆිල්ඩ් සෝබර්ස්ගේ වාර්තාව (365) අභිබවමින් අද මුලු ලෝකයාම කථාවෙන බ්‍රයන් ලාරා මේ පිහිටවු වාර්තාව කරුණු කීපයක් අතින් අද්විතීය තැනක් ගන්නවා. ලාරා මුලින්ම ලකුණු 300 ශතක සමාජයට පිවිසුණේත් එංගලන්තයටම එරෙහිව 1994 වසරේදි ලකුණු 375 ක් ලබමින්. ඇන්ටිගුවා ශා ජෝන් ක්‍රීඩාංගනයේ දී. බ්‍රයන් ලාරා දෙවැනි සහ තෙවැනිවරටත් ලකුණු 300 ශතක සමාජයට එක්වුනේ 2004 වසරේදි. ඇන්ටිගුවා ශා ජෝන් ක්‍රීඩාංගනයේදි එංගලන්තයට එරෙහිව. මේ අනුව බලන කල එංගලන්තය සහ ඇන්ටිගුවා සා.ජෝන් ක්‍රිඩාංගනය බ්‍රයන් ලාරාගේ මේ පිති හරඹයට සෘජුවම දායක වී තිබීම විශේෂත්වයක්. හැබැයි ලාරා මෙවර ලකුණු 400 ලබාගත් තේ නොදැවී.
මෙවර එංලන්තය සහ බටහිර ඉන්දීය කොදෙව් දූපත් අතර ඇන්ටිගුවා හි පැවැති තෙවැනි ටෙස්ට් තරගය වන විට කොදෙව් පිල හිටියේ තරමක හෙම්බත් තත්ත්වයක. පළමු සහ දෙවැනි සහ තෙවැනි ටෙස්ට් තරග එංගලන්තය ජයගෙන තිබුනා. තරගයේ ත්‍රිත්ව ශතක වලට පිවිසිමෙන් අනතුරුව ලාරාගේ යටි හිතේද නව ලෝකවාර්තාවක සතුට සටහන් වී තිබුනා. " ලෝක වාර්තාව ගැන මගේ බලාපොරොත්තු අලුත්වෙලා කියල" තරග ආරම්භයට පෙරම මම නිකමට සඳහන් කැර සිටියා. මට ලෝක වාර්තාව අලුත් කරන්න පුලුවන් වෙයි කියල. තරගයේ තුන්වැනි දිනය වනවිට මගේ යටිහිත කිව්වා. ඒ වනවිට ලකුණු 313 ක් ලබා ශ්‍රීමත් ඩොනල්ඩ් බැඩ්මන්ගේ ත්‍රිත්ව ශත සමාජයට පිවිසිමේ අවස්ථාව ලබා සිටි මම දිවා ආහාරය වන තෙක් කඩුල්ලේ රැඳී සිටිමට හැකි වුනොත් මා ලෝක වාර්තාව වෙත ලගාවන බව පුවත්පත් නියෝජිතයින්ට පැවසුවා. ඒත් ටෙස්ට් තරගාවලිය ආරම්භයේ දී නම් මම මේ ගැන හිතුවේ නැහැ. ඇයි මෙම ටෙස්ට් තරගාවලියේ මුල් තරග තුනේදිම අඩුම ලකුණු සංඛ්‍යාවකට දැවි ගිය නිසා. ලාරා තම වාර්තාව පිහිටුවිමෙන් අනතුරුව පැවසුවේ එවැනි උදාන වාක්‍ය කීපයක්.
ලාරාගේ මේ ටෙස්ට් ලකුණු වාර්තාවත් සමගම මුලු ක්‍රිකට් ලෝකයම නැවත පිබිදි තිබෙනවා.බටහිර ඉන්දීය කොදෙව් කණ්ඩායම ගැනද නව බලාපොරොත්තු ඇති වි තිබෙනවා. 1969 වසරේ දි ට්‍රිනිඩැඩ් දූපතේ උපත ලබා ප්‍රාන්ත ක්‍රිකට් හරහා බටහිර ඉන්දීය කොදෙව් ක්‍රිකට් කංඩායමට එක්වු බ්‍රයන් ලාරා වර්තමානයේ කංඩායමේ නායකයා ලෙසින් ඔහු මේ දැක්වු වික්‍රමය සමග මුල් ටෙස්ට් තරග තුනේම පරාජයේ අමිහිරි බව කොදෙව් දූපත් ජනතාවට අමතක වී ගිහින්. ලෝකයා හමුවේ තම රටේ, කංඩායමේ ගෞරවය රැකදුන් මේ උදාර තර ක්‍රිඩා නායකයාට මේ සුවිශේෂ තලයට පිවිසීමට සෙවන දුන් ඇන්ටිගුවා සා.ජෝන් ක්‍රීඩාංගනය " බ්‍රයන් ලාරා ක්‍රිඩාංගනය" ලෙස නම් කරන ලෙසද ක්‍රීඩා ලෝලින්ගේ ප්‍රබල ඉල්ලීමක් වී තිබෙනවා.
ලකුණු 400 ලැබීමත් සමග තම පිත්ත මහත් සෙනෙහසින් සිපගත් බ්‍රයන් ලාරා අනතුරුව ශා ජෝන් පිටියේ වැතිරි පොලොවද සිපගත්තා. වමත් පිතිකරුවෙක් වු ලාරා අනුරුව වම් අතට පිත්තත් දකුණු අතට සිය හිස් ආවරණයත් රැගෙන උද්දාමයෙන් කෙළින්ම ක්‍රිඩා මංඩපයට දුවගෙන ගියා.
1994 වසරේ දි ගාපිල්ඩ් සෝබර්ස්ගේ අභියෝගය ජය ගෙන විරයෙක් වු බ්‍රයන් ලාරා මෙදා මැතිව් හේඩ්න්ගේ අභියෝගය ජය ගනිමින් ක්‍රිකට් ක්‍රීඩාවේ යෝධයෙක් වී සිටිනවා. දැනට තිස් හතරවන වියේ පසුවෙන මේ අසහාය ක්‍රිකට් ක්‍රීඩකයාගේ අභියෝගය, ඉදිරියේ දී ජය ගන්නේ කවුරුන්ද ? මුලුමහත් ක්‍රිඩා ලෝකයාම මේ දෙස අවධානය යොමුකර සිටින බව රහසක් නොවෙයි.
සුනිල් අභයවර්ධන
</post>
<post>
මුරලිදරන්ට අස්වර් සුබ පතයි
"කදිමයි! මුරලි! ජගත් ක්‍රිකට් ක්ෂේත්‍රයේ රජ්ජුරුවෝ ලෙසින් ඔබ සිංහාසනාරූඪ වී සිටියි. මම ඔබට මගේ හෘදයාංගම සුභ පැතුම් පිරිනමමි".
මුත්තයියා මුරලිදරන් ලෝක වාර්තාව පිහිටුවීම සම්බන්ධයෙන් ඔහුට මෙසේ සුභ පතන්නේ මහත්වරුන්ගේ ක්‍රීඩාව ගැන දැඩි උනන්දුවක් දක්වන රූපවාහිනි හා ගුවන් විදුලියේ පුරෝගාමි ක්‍රිකට් නිවේදකයකු වූ හිටපු පාර්ලිමේන්තු කටයුතු පිළිබඳ ඇමැති අල්හාජ් ඒ.එච්.එම්. අස්වර් මහතායි.
ශ්‍රේෂ්ඨතම පිතිකරු බ්‍රැඩ්මන් නම් මුරලිදරන් ජගත් ක්‍රිකට් පිටියේ ශ්‍රේෂ්ඨතම පන්දු යවන්නා ලෙස ඉස්මතුව ඇති බව අස්වර් මහතා පුවත්පත් නිවේදනයක් නිකුත් කරමින් කියා සිටියි. "ජගත් රඟ මඩලේ සිටින හොඳින්ම දන්නා ශ්‍රී ලාංකිකයා ලෙසට අද ඔබ පෙරමුණේ සිටියි. සමහර විට ඔබ දෙවැනි වනුයේ ලොව ප්‍රථම අගමැතිනිය ලෙසින් කීර්තියට පත් සිරිමාවෝ බණ්ඩාරනායක මැතිණියට පමණි.'
</post>
<post>
වයස් මට්ටමෙන් ජූඩෝ සංචිත
මහරගම විශේෂ
වේහැල්ලේ පියතිලක
ජූඩෝ ක්‍රීඩාව සඳහා විවිධ වයස් මට්ටමේ ජාතික මට්ටමේ ජූඩෝ ක්‍රීඩා සංචිත කිහිපයක් ඇරඹීමට ජාතික තරුණ සේවා සභාවට අනුබද්ධ මහරගම තරුණ මධ්‍යස්ථාන ක්‍රීඩා සමාජය තීරණය කර ඇත.
මේ අනුව මෙම ක්‍රීඩාව සඳහා ක්‍රීඩකයින් බඳවා ගැනේ. පාසල් දරුවන්ට හා වයස 29 අඩු ක්‍රීඩක ක්‍රීඩිකාවන්ට මෙම සංචිතවලට ඇතුළත් වීමට අවස්ථාව සලසා ඇත. මහරගම, හෝමාගම, කෝට්ටේ, කඩුවෙල, කැස්බෑව යන ප්‍රාදේශීය ලේකම් කාර්යාලවල ක්‍රීඩක ක්‍රීඩිකාවන්ට ක්‍රීඩකයින් තෝරාගැනීමේ විශේෂයක් දැක්වේ. ශ්‍රී ලංකාව වෙනුවෙන් විදෙස්වල පැවැත්වෙන තරගාවලියන් සඳහා මෙම සංචිතවලින් ක්‍රීඩක ක්‍රීඩිකාවන් තෝරා ගන්නා බව ක්‍රීඩා සමාජයේ ලේකම්වරිය පවසයි. අයදුම් පත් සහ තොරතුරු කාර්යාලීය වේලාවලදී ජාතික තරුණ සේවා සභාවේ මහරගම ජාතික යෞවන මධ්‍යස්ථානයේ මහරගම ක්‍රීඩා සමාජයෙන් ලබාගත හැකිය.
</post>
<post>
කනිෂ්ට පිරිමි වොලිබෝල් පිල තේරීමට සංචිතයක්
ඩී. සිරිවර්ධන ගාල්ල දිසා විශේෂ
ජාතික කනෂ්ඨ පිරිමි වොලිබෝල් කණ්ඩායමට සුදුස්සන් තෝරා ගැනීමේ දෙවන වටය මෙම මස 16 දින කොළඹ රාජකීය විද්‍යාලීය ගෘහස්ත ක්‍රීඩාංගනයේ දී පැවැත්වෙන බව ශී්‍රී ලංකා වොලිබෝල් සම්මේලනය කියයි.
මේ සඳහා දිවයිනේ විවිධ පළාත් වලින් තෝරා ගෙන ඇති සුදුස්සන්ගේ නම් දිනපතා පුවත් පත් මගින් ප්‍රචාරය කරන අතර ඔවුනට ලියාපදිංචි තැපැල් මගින් දන්වා තිබේ.
ජාතික හැඳුනුම් පත ද රැගෙන මෙයට ඉදිරිපත් වන ලෙස සංගමය ඔවුන්ගෙන් ඉල්ලීමක් කරයි
දෙවන වටයට තේරී පත්ව සිටි හතලිස් පස් දෙනාගේ නම් මෙසේ ය.
නාම ලේඛනය
තේණුක මලින්ද රණවීර, ජී. ඩී. දුෂන්ත සමීර, කේ. ඒ. මංගල ප්‍රදීප් කරුණාරත්න, එම්. එම්. කපිල සඳරුවන්, සංජය කලඹ ආරච්චි, එච්. ඒ. චින්තක දිනේෂ්, ඩී. කසුන් මධුසංඛ, ඒ. ගිහාන් තිරන්ත සිල්වා, ලක්ෂ්මන් රවින්ද්‍ර තිලකවර්ධන, ජේ. ඒ. ජානක මධුසංඛ ජයසූරිය, ටී. මංගල ප්‍රදීප්, කේ. ඩී. කාලිංග ගයාන්, පී. කසුන් චතුරංග, වී. ඒ. බුද්ධික ගයාන්, ඩී. එම්. සුරාජ් සංජීව, ඒ. එම්. හර්ෂ ශ්‍රී සම්පත්, ශමිල් මලින්ද, ජී. පී. ලසන්ත ප්‍රභාත් කුමාර, කසුන් අමරතුංග, උදය කණිෂ්ක, සම්පත් කසුන් කුමාර, චානක සමන්ප්‍රිය, දමිත් රංග, ලහිරු අලහකෝන්, ඒ.එම්. ප්‍රියන්ත පුෂ්ප කුමාර, පී. දණුෂ්ක හේමාල් ද සිල්වා, නාලක අංජන කුමාර, බ්‍රයන් රේගන්ටේඩ්, සුලේක කසුන්, එම්. ප්‍රදීප් සුරංග,, නිලංග රුෂාන්, අමිත් ශ්‍රියානන්ද, ඩී. සුදේෂ චම්ලි, ඩබ්. කේ. ඒ. එම්. මනුර කාංචන, සුරාජ් චාමිකර ලියනගේ, මාලන් සංජීව ප්‍රියන්ත රතනපාල, එල්.ප්‍රසාද් සුරංග, දිනේෂ් සංජීව, ලයන් සිසිර, ඩිලූ ඉරෝන් ප්‍රියමාල්, ශ්‍රීනාත් ප්‍රියදර්ශණ, ඩබ්. ශිරෝන් ක්‍රිශාන්ත, ඩී. ජනක කුමාර, ඉරෝෂ් සමීර, චම්ලි නිශාන්
</post>
<post>
තිස්වැනි ජාතික මහා ක්‍රීඩා උළෙලේ දෙවැනි අදියර තරග ඇරැඹේ
සුනිල් අභයවර්ධන
යෞවන කටයුතු සහ ක්‍රීඩා අමාත්‍ය්‍යාංශය මෙහෙයවන ජාතික මහා ක්‍රීඩා උළෙලේ දෙවැනි අදියර මේ දිනවල ආරම්භ වී තිබේ. පසුගිය ජනවාරි මස 1 වැනි දින සිට මාර්තු 31 වැනි දින දක්වා ක්‍රීඩා උළෙලේ මූලික අදියරේ තරග ගම්වල ක්‍රීඩා සමාජ අතර පැවැත්වූ අතර දෙවැනි අදියර මැයි 1 වැනි දින සිට ජූලි 1 වැනි දින සිට පැවැත්වීමට නියමිතය.
මේ අනුව ක්‍රීඩා 21 ක් සඳහා පැවැත්වෙන මෙම ක්‍රීඩා උළෙලේ ක්‍රීඩා කීපයක් දිස්ත්‍රික් මට්ටමේ සිට ජාතික මට්ටම දක්වා තරග පැවැත්වීමට කටයුතු යොදා තිබේ. ඒ අනුව ජාතික මහා ක්‍රීඩා උළෙලේ මැරතන්, පාපැදි සහ ඇවිදීමේ තරග ලබන ජුනි 13 වැනි දින පොලොන්නරුවේදී පැවැත්වීමට කටයුතු යොදා ඇතැයි ක්‍රීඩා සංවර්ධන දෙපාර්තමේන්තුව සඳහන් කරයි.
මේ අතර මෙවර 30 වැනි ජාතික මහා ක්‍රීඩා උළෙල ලබන සැප්තැම්බර් මස 7 වැනි දින සිට 11 වැනි දින දක්වා බදුල්ල වින්සන් ඩයස් ක්‍රීඩාංගණයේ දී පැවැත්වීමට ක්‍රීඩා අමාත්‍ය ජීවන් කුමාරණතුංග මහතාගේ ප්‍රධානත්වයෙන් පැවැති සාකච්ඡාවකදී තීරණය කැර ඇති බව ක්‍රීඩා අධ්‍යක්ෂ ජෙනරාල් මිල්ටන් අමරසිංහ මහතා සඳහන් කළේය.
මේ අනුව - දිස්ත්‍රික් මට්ටමින් පැවැත්වූ වොලිබෝල්, නෙට්බෝල්, කබඩි, පාපන්දු සහ මලල ක්‍රීඩා අවසන් තරග එම දිනවලදී බදුල්ලේ දී පැවැත්වේ. 30 වැනි ජාතික මහා ක්‍රීඩා උළෙලේ ජයග්‍රාහක ජයග්‍රාහිකාවන්ට ජය සංකේත ප්‍රදානය සහ සමාප්ත උළෙල ලබන සැප්තැම්බර් මස 11 වැනි දින අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් බදුල්ල වින්සන් ඩයස් ක්‍රීඩාංගණයේ දී පැවැත්වීමට නියමිතය.
</post>
<post>
ගලෙන්බිඳුණු වැව ක්‍රීඩා සූරතාව අරුණෝදය ක්‍රීඩා සමාජයට
අනුරාධපුර උතුර විශේෂ
දයා ගුණවර්ධන
ගලෙන්බිඳුනුවැව ප්‍රාදේශීය ලේකම් කොට්ඨාසයේ පැවැති ක්‍රීඩා උත්සවයේදී අන්තර් ක්‍රීඩා තරග සමස්ථ ශූරතාවය 83 ක් ලබාගත් අරුණෝදය ක්‍රීඩා සමාජයටත් අනු ශූරතාවය ලකුණු 43 ක් ලබාගත් එකමුතු ක්‍රීඩා සමාජයටත් හිමිවිය. එකමුතු ක්‍රීඩා සමාජයේ එච්.ජී. සෙනෙවිරත්න දක්ෂතම ක්‍රීඩකයා ලෙසද අලුත් ඉරක් ක්‍රීඩා සමාජයේ එච්. ඩබ්ලිව්. කේ. උඩුපිහිල්ල දක්ෂතම ක්‍රීඩිකාව ලෙසද කුසලාන දිනා ගත්හ.
කණ්ඩායම් තරග වලදී වොලිබෝල් පිරිමි හා කාන්තා අංශ දෙකින්ම ශ්‍රී සුමංගල ක්‍රීඩා සමාජයට ජය අත්විය. සැහැල්ලු පන්දු ක්‍රිකට් පිරිමි තරග ජය සමන් අප් ක්‍රීඩා සමාජයට සහ කාන්තා ජයග්‍රහණය සුමිතුරු ක්‍රීඩා සමාජයට අත්විය. එල්ලේ පිරිමි ජය මහවැලි ක්‍රීඩා සමාජයද එල්ලේ කාන්තා ජය සුමිතුරු ක්‍රීඩා සමාජයද හිමිකර ගත්හ. පන්දු ජය ජයශක්ති ක්‍රීඩා සමාජය හිමිකර ගත්තේය. කබඩි කාන්තා සහ පිරිමි තරග දෙකින්ම ජය ලබාගත්තේ සමන් අප් ක්‍රීඩා සමාජයයි. දැල්පන්දු ශූරතාවය නිල්වලා ක්‍රීඩා සමාජයට හිමිවිය.
</post>
<post>
බස්නාහිර පළාත් අධ්‍යාපන දෙපාර්තමේන්තුව මගින් සංවිධානය කරන ලද දෙහිවල - රත්මලාන අධ්‍යාපන කොට්ඨාස ක්‍රීඩා තරගයේදී 2004 වසරේ වයස 13 න් පහළ දක්ෂතම ක්‍රීඩිකාව ලෙස තේරුණු දෙහිවල ශුද්ධ වූ පවුලේ කන්‍යාරාම විදුහලේ දිල්කි ක්‍රිෂේන් ප්‍රනාන්දු ශිෂ්‍යාව තමාට හිමිවූ කුසලාන සහතික අතැතිව ඡායාරූපයේ සිටී. ඡායාරූප - ඉංගිරිය මධ්‍යම සමූහ
</post>
<post>
සිම්බාබ්වේ කැරළිකාර ක්‍රීඩකයෝ ක්‍රිකට් සංගමයට එරෙහිව නඩු මගට
හරාරේ (රොයිටර්)
සිය 'ජීවිකාව විනාශ කිරීම' සම්බන්ධයෙන් සිම්බාබ්වේ ක්‍රිකට් සංගමයට නඩු පැවරීමට සිම්බාබ්වේ හි හිටපු ක්‍රිකට් නායක හීත් ස්ට්‍රීක් හා ඉවත් කරනු ලැබූ අනෙකුත් කැරළිකාර ක්‍රීඩකයන් 14 දෙනා සැලසුම් කරගෙන යති.
අප්‍රේල් 2 වන දා ඇරැඹුනු ආරවුල මත සිම්බාබ්වේ ක්‍රිකට් සංගමය පසුගිය සඳුදා මෙම ක්‍රීඩකයන්ගේ කොන්ත්‍රාත් අවසන් කළේය.
'ක්‍රීඩකයෝ ඔවුන්ගේ ඉල්ලීම් දැන් යුහුසුළුව සකස් කරගෙන යනවා. ඔවුන්ගේ ජිවිකාව විනාශ කිරීම ගැන අපි සිම්බාබ්වේ ක්‍රිකට් සංගමයට එරෙහිව නඩු පවරනවා' යැයි ක්‍රීඩකයන් වෙනුවෙන් පෙනී සිටින නීතිඥ ක්‍රිස් වෙන්ටුරාස් පැවසීය.
</post>
<post>
ජගත් ක්‍රිකට් කමිටු රැස්වීමේ ප්‍රධාන මාතෘකාව නීති විරෝධී පන්දු යැවීම
ලන්ඩන් (ඒ. එෆ්. පී.)
 ඩුබායි හිදී අද ඇරැඹෙන ජගත් ක්‍රිකට් කවුන්සලයේ දෙදින ක්‍රිකට් කමිටු රැස්වීමේදී නීති විරෝධී පන්දු යැවීම පිළිබඳ කාරණය ප්‍රධාන මාතෘකාව වනු ඇත.
 හිටපු ඉන්දීය සුපිරි පිතිකරු සුනිල් ගවස්කාර් ගේ ප්‍රධානත්වයෙන් පැවැත්වෙන 12 දෙනකුගෙන් යුත් කමිටු රැස්වීම් වැඩසටහනේ ඇතුළත් තවත් කාරණයක් වනුයේ වසර 2003 - 04 වකවානුව තුළදී තරග විනිසුරුවන් හා තරග තීරකවරුන්ගේ ක්‍රියාකාරකම් පිළිබඳ වාර්තා වෙයි.
2003 දී දකුණු අප්‍රිකාවේදී කළ පර්යේෂණවලට පසුව අනාගත තාක්ෂණ පෙරහුරු සඳහා වන සැලසුම් පිළිබඳව ද මෙහිදී සලකා බැලෙනු ඇත. දකුණු අප්‍රිකාවේ කළ පර්යේෂණවලදී පන්දුව පිත්තේ අග ගෑවීම පිළිබඳව තීරණ ගැනීමට පහසු වන පරිදි කඩුලු මයික්‍රපෝනවලට සම්බන්ධ කෙරෙන කනේ සවි කරන උපකරණ තරග විනිසුරුවන්ට ලබාදෙන ලදී. කඩුල්ල මුවා කිරීමට තීරණය කිරීමට උපකාරී වන පරිදි පා ඉන්නට කෙලින් විශේෂ සුදු සලකුණු යොදන ලදී.
</post>
<post>
සැකයට පාත්‍රවූ පන්දු යවන්නා ශ්‍රී ලංකාව සමග තරගයට නෑ
හරාරේ (ඒ. එෆ්. පී.)
ශ්‍රී ලංකාව සමග පැවති පළමු ටෙස්ට් තරගයේදී තරග තීරක මයික් ප්‍රොක්ටර් ගේ සැකයට (පන්දු යැවීමේ ඉරියව්ව) බඳුන් වූ සිම්බාබ්වේ මද වේග පන්දු යවන බ්ලෙසිං මාවයර් ශ්‍රී ලංකාවට එරෙහිව හෙට බුලවායෝහිදී ඇරැඹෙන දෙවන හා අවසාන ටෙස්ට් තරගය සඳහා නම් කොට නැත.
ජගත් ක්‍රිකට් කවුන්සලයේ නීතිරීතිවලට අනුව මාවයර් ඔහුගේ පන්දු යැවීමේ ඉරියව් පිළිබඳ සැකයන් ඉවත් කිරීම සඳහා පුහුණුකරුවන් හා ශාරීරික විශේෂඥයන් ආධාරයෙන් උත්සාහ කරන අතරවාරයේ ඔහුට සති 6 ක කාලයක් දක්වා ක්‍රීඩා කිරීමට අවසර ලැබේ.
එහෙත්, ඔහු ඉවත් කොට ඒ වෙනුවට ආරම්භක පිතිකරුවකු වන වුසි සිබන්ඩා නම් කිරීමට සිම්බාබේ නිලධාරීන් තීරණය කොට තිබේ.
</post>
<post>
මයිකල් වෝන් යටතේ එංගලන්තය දියුණුව ලබලා
ලන්ඩන් (ඒ. එෆ්. පී)
නායක මයිකල් වෝන් යටතේ එංගලන්ත ක්‍රිකට් කණ්ඩායම කොතරම් දියුණු වී ඇත්දැයි කිවහොත් ලබන වසරේ එංගලන්තයේ පැවැත්වෙන 'අළු බඳුන' තරගාවලියේ දී ඔවුන් ඔස්ට්‍රේලියාවට හොඳ සටහක් ලබා දෙන ඇතැයි හිටපු ඔස්ට්‍රේලියානු සුපිරි ක්‍රිකට් ක්‍රීඩක ස්ටීව් වෝ පැවසීය.
1987 න් පසුව ප්‍රථම වතාවට එංගලන්තය විසින් ඔස්ට්‍රේලියාව පරදවනු ඇතැයි වෝ නොකීවේය. එහෙත්, බටහිර ඉන්දීය කොදෙව් දූපත් හිදී මෑතකදී තරග 3 - 0 ක ටෙස්ට් ජයක් අත්කර ගැනීමෙන් පසුව එංගලන්තය දැන් ප්‍රබල කණ්ඩායමක් බවට පත්ව ඇතැයි ඔහු කීවේය.
</post>
<post>
යුද හමුදාව 24 - 23 කින් සී. ආර්. එෆ්. සී. පරදවයි
ශ්‍රී ලංකා පොලිසියත් සී. ආර්. එෆ්. සී. කණ්ඩායමත් අතර මෙට්ලන්ඩ් පෙදෙසේ පැවැති රගර් තරගයෙන් පොලිස් පිල සී. ආර්. පිල පරදවා 24 - 23 ක ජයග්‍රහණයක් ලැබීය.
පොලිස් පිල ලකුණු රැස් කරන ලද්දේ ගෝලයක්, ට්‍රයි දිනුමක් හා පෙනල්ටි පහර හතරකිනි.
පළමු අර්ධයේදී සී. ආර්. එෆ්. සී. කණ්ඩායම ලකුණු 18 - 11 කින් ඉදිරියෙන් සිටි අතර අනතුරුව 21 - 18 23 - 21 හා 24- 23 වශයෙන් පොලිස් පිල ඉදිරියට පැමිණියේය.
පොලිස් කණ්ඩායම වඩාත් තර්ජනාත්මක ක්‍රීඩා විලාසයක් පෙන්නුම් කළේ තරගයේ දෙවැනි අර්ධයේදීය.
අනිල් ජයසිංහ මහතා තරගය විනිශ්චය කළේය.

යුද හමුදා පිලට 24 - 11 ක ජයක්
යුද හමුදා කණ්ඩායමත් හැව්ලොක්ස් කණ්ඩායමත් අතර පෙරේදා ගෝල් ෆේස් යුද හමුදා ක්‍රීඩාංගණයේදී පැවැති කැල්ටෙක්ස් 'ඒ' කොටසේ රගර් තරගයෙන් යුද හමුදා කණ්ඩායම 24 - 11 ක ජයක් වාර්තා කරන ලදී.
ගෝලයක් ට්‍රයි දිනුමක් හා පෙනල්ටි පහරවල් 4 ක් යුද හමුදා කණ්ඩායම රැස්කළ මෙම ලකුණු 24 ට ඇතුළත් විය.
පළමු අර්ධය ගෙවී ගියේ දෙපිලේම වැරැදි ඉලක්කවලට එල්ල වූ පා පහරවලිනි.
යුද හමුදා කණ්ඩායම් වෙනුවෙන් වැඩිම දක්ෂතාවයක් දැක්වූය් තුලගේ අජිත් සිල්වාය. යුද හමුදා පිල රැස්කළ ලකුණු 24 න් 14 ක්ම රැස් කළේ ඔහුය. නසීම් ජමාල්ඩීන් තරගය විනිශ්චය කළේය.
</post>
<post>
බිබිල මඩුල්ල අධ්‍යාපන කොට්ඨාසයේ විද්‍යාලයාන්තර ජවන හා පිටිය මලල ක්‍රීඩා තරගය මඩුල්ල ක්‍රීඩා උපදේශක ඒ. එම්. අමරසේන මහතා විසින් සංවිධානය කළේය.
අවුරුදු 15 න් පහළ බාලිකා හෙල්ල විසිකිරීමේ තරගයෙන් සූරතාවය අනුසූරතාවය හා තෙවන ස්ථානය දිනාගත් ශිෂ්‍යාවන්ට මඩුල්ල හිටපු අධ්‍යාපන අධ්‍යක්ෂ ඩී. එම්. ආරියසේන මහතා අතින් සහතික පත් ප්‍රදානය කරන අවස්ථාව මෙහි දැක්වේ.
ප්‍රථම ස්ථානය එස්. එච්. නිරූපා මධුෂානී මඩුල්ල ම. ම. වි. දෙවන ස්ථානය- චතුරිකා සුරංගි වික්‍රමසේකර මඩුල්ල ම. ම. වි. තෙවන ස්ථානය එල්. ජී. චම්පා කුමාරි ඔබ්බේගොඩ ම. වි.
ඡායාරූපය - මොනරාගල සමූහ
</post>
<post>
මින්නේරිය 7 වැනි සැහැල්ලු කාලතුවක්කු බළකාය විසින් සංවිධානය කර තිබූ පුලතිසි අලුත් අවුරුදු උලෙළේ මින්නේරිය වැවේ පැවැත්වූ බෝට්ටු තරගයෙන් බෝට්ටු 27 ක් පරාජය කොට ජයගත් බෝට්ටු සහායකයන් දෙදෙනා මෙම ඡායාරූපයේ වෙයි. ඩී. ඩබ්. පාලිත හා ඇම්. ඇම්. ජයන්ත ඔවුන් දෙදෙනායි.
හිඟුරක්ගොඩ විශේෂ
</post>
<post>
ජගත් ක්‍රිකට් සමුළුව මාවන් නිදහස් කරයි
2003 වසරේ පැවැති එංගලන්ත ක්‍රිකට් කණ්ඩායමේ ශ්‍රී ලංකා සංචාරයේදී මාවන් අතපත්තු මහනුවර නැවතී සිටි කාමරය තුළ තිබූ රුපියල් ලක්ෂ එකොළහක මුදලට අතපත්තුගේ සබඳතාවයක් තිබුණේදැයි යන්න පරීක්ෂා කළ ජාත්‍යන්තර ක්‍රිකට් සමුළුව ඒ පිළිබඳව සාක්ෂි නොමැති හෙයින් තවදුරටත් ඒ පිළිබඳව කටයුතු කිරීම අනවශ්‍ය බව තීරණය කැර තිබේ.
මේ පිළිබඳව පරීක්ෂණයක් පවත්වාගෙන යාමට සහය දැක් වූ ශ්‍රී ලංකා ක්‍රිකට් ආයතනයට හා මාවන් අතපත්තුට ස්තුතිවන්ත වන බවද ජාත්‍යන්තර ක්‍රිකට් සමුළුවේ ප්‍රධාන විධායක මැල්කම් ස්පීඩ් මහතා පවසයි.
</post>
<post>
ආසියානු ක්‍රිකට් සංගමයේ සහ ඉන්දීය ක්‍රිකට් පාලක මණ්ඩලයේ සභාපති ජග්මොහාන් ඩල්මියා මහතා ඊයේ අරලියගහ මන්දිරයේදී අග්‍රාමාත්‍ය මහින්ද රාජපක්ෂ මහතා මුණගැසිණි. එම අවස්ථාවේදී ඩල්මියා මහතා ඉන්දීය ක්‍රිකට් පාලක මණ්ඩලයේ ටයි පටියක් අග්‍රාමාත්‍යවරයාට පිරිනැමූ අවස්ථාවයි මේ.
ඡායාරූපය - අවිනාශ් බණ්ඩාර
</post>
<post>
ක්‍රිකට් ක්‍රීඩාවට එරෙහි බලවේග පරාජය කිරීමට ආසියාවේ ක්‍රිකට් ක්‍රීඩා කරන රටවල් එක්විය යුතුයි
අග්‍රාමාත්‍ය මහින්ද රාජපක්ෂ
චන්ද්‍රානි මාරසිංහ
ආසියානු රටවල ක්‍රීඩා ක්ෂේත්‍රය සඳහා එල්ල වන නොයෙකුත් බලවේග පරාජය කිරීමට ක්‍රිකට් ක්‍රීඩා කරන ආසියානු රටවල් එක්විය යුතු බව අග්‍රාමාත්‍ය මහින්ද රාජපක්ෂ මහතා ඉන්දීය ක්‍රිකට් කවුන්සලයේ සභාපති ජග්මෝහන් ඩල්මියා මහතා සමග ඊයේ (12) ප්‍රකාශ කෙළේය.
ලංකාවේ පැවැත්වීමට නියමිත ආසියානු ක්‍රිකට් තරගාවලිය පිළිබඳ සාකච්ඡා කිරීම සඳහා අරලියගහ මන්දිරයට පැමිණි අවස්ථාවේදී අගමැතිවරයා එසේ ප්‍රකාශ කෙළේය.
2004 ආසියානු ක්‍රිකට් තරගාවලිය ජූලි 10 සිට අගෝස්තු 1 දින දක්වා ලංකාවේ දී පැවැත්වෙයි. එම තරගාවලිය සාර්ථකව සංවිධානය කිරීම පිළිබඳව ඩල්මියා මහතා ශ්‍රී ලංකා අග්‍රාමාත්‍යතුමා සමග මෙහිදී සාකච්ඡා කරනු ලැබීය.
ලෝක ක්‍රිකට් වාර්තාවක් තැබූ ශ්‍රී ලංකා ක්‍රිකට් කණ්ඩායමේ මුත්තයියා මුරලිදරන්ගේ පන්දු යැවීම ආසියාකරයම ලැබූ ජයග්‍රහණයක් බවත් ආසියානු රටවලින් එලෙස බිහිවන දක්ෂයන් ආරක්ෂා කිරීමට අප රටවල් පෙනී සිටිය යුතු බවත් අග්‍රාමාත්‍යවරයා එහිදී පැවසීය.
මුරලිදරන්ගේ පන්දු යැවීමේ ඉරියව් පිළිබඳ ප්‍රශ්නයේදී අප ආසියානු රටවල් එක්විය යුතු බවද ඉන්දියාව, පාකිස්තානය, බංග්ලාදේශය, ශ්‍රී ලංකාව ආදී කුමන රටකට වුවද එල්ලවන එවැනි අසාධාරණ බලවේග පරාජය කිරීමට අප රටවල් එක්වීමෙන් කළ හැකි බව ප්‍රකාශ කළ අග්‍රාමාත්‍යතුමා මුළු ආසියාකරයෙන්ම බිහිවූ ක්‍රීඩකයෙක් ලෙස මුත්තයියා මුරලිදරන් වෙනුවෙන් පෙනී සිටිමින් ආරක්ෂා කරන ලෙසට ඩල්මියා මහතාගෙන් ඉල්ලීමක්ද කළේය.
</post>
<post>
ද මැසිනොද් වොලිබෝල් ක්‍රීඩකයින් ඉන්දියාවේ සංචාරයක
ඉන්ද්‍ර - ශ්‍රී ලංකා ක්‍රීඩා සංවර්ධන වැඩසටහන මගින් ක්‍රියාත්මක ජාත්‍යන්තර තරඟ අත්දැකීම් ලබාගැනීමේ අරමුණ ඇතිව සංවිධානය කරන ලද සංචාරයක් සඳහා ඉන්දියාවේ “චෙන්නායි” බලා පිටත්ව යෑමේ අවස්ථාව මෙවරද ද මැසිනොද් විද්‍යාලීය කණිෂ්ඨ වොලිබෝල් ක්‍රීඩකයින් හට උදා වී ඇත.
අවුරුදු 17 න් පහළ තරග 2 කට සහ අවුරුදු 16 න් පහළ තරග 2 කට සහභාගි වන මෙම ක්‍රීඩකයින් මැයි මස 17 දින දිවයිනෙන් පිටත්ව යන අතර නැවත මැයි මස 26 දින දිවයිනට පැමිණීමට නියමිත ය.
ද මැසිනොද් විද්‍යාලීය වොලිබෝල් ක්‍රීඩකයින් 2004 වසරේ ජාතික පාසල් ක්‍රීඩා තරගවලදී ජාඇල කොට්ඨාස තරගවලදී අවුරුදු 15 න් පහළ, අවුරුදු 17 න් පහළ හා අවුරුදු 19 න් පහළ අඛණ්ඩව ශූරතා දිනාගෙන සිටින කණ්ඩායමකි. මීගමුව කලාපීය තරග වලදී අවුරුදු 17 න් පහළ ශූරතාවයත්, අවුරුදු 15 න් පහළ හා අවුරුදු 19 න් පහළ අනු ශූරතාවයත් දිනාගෙන ඇත. ඒ අනුව මෙම කණ්ඩායම් 3 ම ජූනි මාසයේ පැවැත්වෙන බස්නාහිර පළාත් තරග සඳහා සහභාගි වීමට නියමිත ය.
ද මැසිනොද් විද්‍යාලීය වොලිබෝල් කණ්ඩායමක් විදේශීය තරග සඳහා සහභාගි වන දෙවන අවස්ථාව මෙය වේ. මීට ඉහත දී පසුගිය වසරේ අගෝස්තු මාසයේ දී අවුරුදු 18 න් පහළ කණ්ඩායම ඉන්දියාවේ බැංගලෝර් නගරයේ දී තරග කීපයකට සහභාගි විය.
ඡායාරූපය
සිටගෙන වමේ සිට දකුණට – අශේන් පෙරේරා, අමිත් නිශාන්ත, මිනෝන් ඩිල්ෂාන්, අශේන් සංජීව, ගැවින් හෙපන්ස්ටෝල්, ගිහාන් කණිෂ්ක, අමිල විජේවර්ධන, මනෝජ් මිලින්ද, සුරාජ් මධුසංඛ, සුතික සොයිසා හා චමීර ජනිත්.
ඉඳගෙන වමේ සිට දකුණට - නිපුන් සිල්වා (අවු: 17 න් පහළ නායක), මිල්රෝයි දිසානායක මහතා (කළමනාකාර), ගරු කැමිලස් සිල්වා සහෝදරතුමා (විදුහල්පති), ගරු බර්ට්‍රම් පෙරේරා සහෝදරතුමා (උප විදුහල්පති), රත්නසිරි ප්‍රනාන්දු මහතා (පුහුණුකරු හා කණ්ඩායම් භාර), කවින්ද විමුක්ති (අවු: 16 න් පහළ නායක).
සුනිල්
</post>
<post>
18 න් පහළ ආසියාතික සූරතාවලියට ක්‍රීඩකයින් තේරීම 17, 18 කොළඹ දී
ආසියාතික පාසල් පාපන්දු සංගමය සංවිධානය කරන අවුරුදු 18 න් පහළ ආසියාතික පාසල් පාපන්දු තරගාවලියට මෙවර ශ්‍රී ලංකාවෙන් ද කණ්ඩායමක් සහභාගි කැරවීමට පාසල් පාපන්දු සංගමය සූදානම් වෙයි. මෙම තරගාවලිය ලබන ජූලි මස 23 වැනි දින සිට අගෝස්තු මස 01 වැනි දින දක්වා හොංකොං වලදී පැවැත්වීමට නියමිතය.
මේ සඳහා ශ්‍රී ලංකාවෙන් සහභාගි කරවන කණ්ඩායම තෝරා ගැනීම සඳහා පුහුණු සංචිතයක් පිහිටුවන අතර 1986 ජනවාරි 01 වැනි දිනෙන් පසු උපන් පාසල් ක්‍රීඩකයින්ට මේ සඳහා සහභාගි විය හැකිය. මේ සඳහා තෝරාගැනීමේ තරග මැයි මස 17, 18 දිනවලදී කොළඹ ශා. බෙනඩික්ට් විදුහල් ක්‍රීඩාංගණයේ දී පැවැත්වීමට නියමිතය. 17 වැනි දින පෙරවරු 8.00 සිට බස්නාහිර පළාතේ පාසල් සිසුන් වෙනුවෙන් ද 18 වැනි දින පිට පළාත්වල පාසල් සිසුන් වෙනුවෙන් මෙම තේරීම් පරීක්ෂණ පැවැත්වෙන බව පාසල් පාපන්දු සංගමයේ ලේකම් උපාලි සිල්වා මහතා සඳහන් කරයි.
සුනිල්
</post>
<post>
ගම්පහ පාපන්දු තරග 15 දා
යෞවන කටයුතු සහ ක්‍රීඩා අමාත්‍යාංශය මෙහෙයවන 30 වැනි ජාතික මහා ක්‍රීඩා උළෙලේ ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස අතර පාපන්දු තරග මේ මස 15 වැනි දින පෙරවරු 9.00 සිට ගම්පහ ශ්‍රී බෝධි ක්‍රීඩාංගනයේදී පැවැත්වේ.
ගම්පහ දිස්ත්‍රික් ක්‍රීඩා නිලධාරී සුනිල් ප්‍රනාන්දු මහතාගේ අධීක්ෂණය යටතේ ගම්පහ දිස්ත්‍රික් පාපන්දු පුහුණුකරු කැලුම් රණවීර මෙම තරගාවලිය සංවිධානය කරයි. (සුනිල්))
</post>
<post>
ජාතික නිරෝගී ධාවන තරගය ජූනි 27 දා
චන්දිමා නිරෝෂනී - සමන්මලි ප්‍රියශාන්ති
එක්සත් ජාතීන්ගේ මත්ද්‍රව්‍ය විරෝධී දිනය සැමරීම වෙනුවෙන් සෑම වසරකම සංවිධානය කරන ජාතික නිරෝගී ධාවන තරගය මෙවරත් ජූනි මස 27 වනදා කොළඹ දී පැවැත්වීමට විධිවිධාන යොදා ඇතැයි ශ්‍රී ලංකා මත්ද්‍රව්‍ය විරෝධී සංගමය පවසයි.
පොලිස් මත්ද්‍රව්‍ය නාශක කාර්යාංශයේ හා පොලිස් රථවාහන අංශයේද සහයෝගයෙන් ශ්‍රී ලංකා මත්ද්‍රව්‍ය විරෝධී සංගමය <FRWD>(SLANA)</FRWD>මෙම තරගය සංවිධානය කර ඇත.
මේ පිළිබඳව මාධ්‍ය දැනුවත් කිරීම සඳහා පසුගියදා ගාලු මුවදොර හෝටලයේදී පැවැති මාධ්‍ය සාකච්ඡාවේදී අදහස් දැක්වූ මෙම සංගමයේ සභාපති එස්. රාමචන්ද්‍රන් මහතා පැවසුවේ මෙවර එම තරගය සංවිධානය කරන ලද්දේ 13 වන වරට බවයි.
ජූනි 27 වන දින ගාලු මෝදර පිටියේ ටාජ් සමුද්‍රා හෝටලය ඉදිරිපිටින් මෙම තරගාවලිය ආරම්භ වන අතර පිරිමි සහ කාන්තා යන දෙපක්ෂයටම ඊට සහභාගි විය හැකි වේ. අවුරුදු 15 න් පහළ තරගකරුවන් සඳහා කිලෝමීටර් 7 ක් දුරටද, අනෙකුත් තරගකරුවන් සඳහා කිලෝමීටර් 14 ක් දුරටද, තරග පැවැත්වේ. විවෘත තරග, පවුල් තරග, අවුරුදු 50 ට වැඩි හා අවුරුදු 15 ට අඩු අය සඳහා ද තරග පැවැත්වෙන අතර ජාතික මට්ටමේ තරගයක් ද එදින පැවැත්වීමට කටයුතු යොදා ඇත.
මෙහිදී අදහස් දැක්වූ ශ්‍රී ලංකා මත්ද්‍රව්‍ය විරෝධී සංගමයේ අධ්‍යක්ෂිකා දර්ශනී ගුණියන්ගොඩ මෙනවිය සඳහන් කෙළේ, “නිරෝගී වන්න විනෝද වන්න” තේමාව යටතේ මෙවරත් මෙම ජාතික නිරෝගී ධාවන තරගය සංවිධානය කර ඇති බවයි. තරග නිමකරන සියලුම තරගකරුවන්ට සහතික පිරිනැමෙන බවද, ජයග්‍රාහකයින් සඳහා වටිනා මුදල් ත්‍යාග පිරිනැමෙන බවද මෙහිදී අනාවරණය විය.
මෙම ධාවන තරග සඳහා සහභාගි වන සියලු දෙනාටම ජූනි 27 වන දින විනෝදජනක දවසක් සහතික කර ඇති බවද තරග අවසානයේදී විශේෂ සංදර්ශනයක් පවත්වන බවද පැවැසූ දර්ශනී ගුණියන්ගොඩ මෙනවිය මේ පිළිබඳව වැඩි විස්තර අංක 121, කිංසි පාර, කොළඹ 08 ලිපිනයේ පිහිටි තම සංගමයෙන් ලබා ගත හැකි බව ද පැවසුවාය.
</post>
<post>
ශාන්ත සෙබස්තියන් විදුහලට පහසු ජයක්
ඩිල්වින් මෙන්දිස් මොරටුව ක්‍රීඩා
ඇස්ට්‍රා කුසලානය සඳහා පැවති වයස අවුරුදු 16 න් පහළ පළමු පෙළ අන්තර් පාඨශාලීය ක්‍රිකට් තරගයෙන් මොරටුව ශාන්ත සෙබස්තියන් විදුහල කොළඹ ලුම්බිණි විදුහල පරදවා ලකුණු 144 ක පහසු ජයක් අත්පත් කර ගැනීමට සමත් විය.
ශාන්ත සෙබස්තියන් විදුහල 301/5 පන්දු වාර 53 (ට්‍රෙවින් ප්‍රනාන්දු 59, රජිත මෙන්දිස් 28, සංජය ප්‍රනාන්දු 34, මිලෝශාන් පෝල් 43, අයේෂාන් පෙරේරා නොදැවී 71, ජනිත ජයවර්ධන නොදැවී 20, රජිත් කුමාර 61 ට 2, අරවින්ද පෙරේරා 77 ට 2) සහ 58/0
ලුම්බිණි විදුහල 157 පන්දු වාර 32 (රජිත් කුමාර 55, අරවින්ද පෙරේරා 23, චතුරංග සේනාධීර 41, සංජය ප්‍රනාන්දු 21 ට 2, ජනිත ජයවර්ධන 106 ට 3)
</post>
<post>
උතුරු මැද ප්‍රා. ලේ. කොට්ඨාශ ක්‍රීඩා තරග හෙට සිට
අනුරාධපුර නැගෙනහිර සමූහ සේනපුර ඩී. නිශ්ශංක
උතුරු මැද පළාත් ක්‍රීඩා දෙපාර්තමේන්තුව මෙහෙයවන 2004 ජාතික මහා ක්‍රීඩා උළෙල දෙවන අධියර උතුරු මැද අන්තර් ප්‍රාදේශීය ලේකම් කොට්ඨාස ක්‍රීඩා තරග මේ දිනවල ක්‍රීඩාංගණ රැසක පැවැත්වේ.
අනුරාධපුර දිසාවේ දකුණු කළාපයේ ක්‍රිකට් පිරිමි/කාන්තා තරග මේ මස 15 වෙනි දින තඹුත්තේගම මහවැනි ක්‍රීඩාංගණයේ දී, වොලි බෝල් පිරිමි/කාන්තා තරග මේ මස 16 වෙනි දින අනුරාධපුර මහජන ක්‍රීඩාංගණයේදී ද, දැල් පන්දු කබඩි පිරිමි/කාන්තා මී. 5000 පිරිමි/කාන්තා තරග මේ මස 23 වෙනි දින අනුරාධපුර මහජන ක්‍රීඩාංගණයේදී ද, මී. 10000, මී. 400, මී. 110 කඩුලු තරග මේ මස 30 වෙනි දින අනුරාධපුර මහජන ක්‍රීඩාංගණයේදී ද පැවැත්වෙන බව උතුරු මැද ක්‍රීඩා දෙපාර්තමේන්තුවේ දිස්ත්‍රික් ක්‍රීඩා නිලධාරි රංජන් මහදිවුල්වැව මහතා පැවසීය.
</post>
<post>
ප්‍රවීණයන්ගේ එක්දින ක්‍රිකට් ජය ලංකා බැංකුවට
ජනසතු සේවා ප්‍රවීනයින්ගේ එක්දින ක්‍රිකට් තරගාවලියේ තරගයකදී ජාතික ඉතිරි කිරීමේ බැංකුව කඩුලු 07 කින් ලංකා බැංකුව පරාජය කළේය. රත්මලානේ පිහිටි ජනසතු සේවා ක්‍රිකට් සංගම් ක්‍රීඩාගාරයේ පැවැති මේ තරගයේදී ජාතික ඉතිරි කිරීමේ බැංකු පිලේ නායක පී. මානගොඩ අගනා ලකුණු 70 ක් රැස් කරන ලදී.
ලංකා බැංකුව  - 157 - 9 (ඕවර 30) (එස්. ඉලංගරත්නම් නොදැවී 38, රංජිත් සමරවික්‍රම 3 - 25)
ජාතික ඉතිරි කිරීමේ බැංකුව -  159 - 3 (ඕවර 27.3)
(පී. මානගොඩ 70, ගාමිණී මෙන්ඩිස් නොදැවී 37)
</post>
<post>
තුරඟ තරග 29 දා නුවර එළියේදී
ශ්‍රී ලංකා තුරඟ තරග සමාජය සංවිධානය කරන තුරඟ තරග මෙම 29 වනදා නුවරඑළිය තුරඟ තරග පිටියේදී පැවැත්වේ.
</post>
<post>
චෙස් ක්‍රීඩා ප්‍රවර්ධනය වෙනුවෙන් සුනීතාට විශේෂ සම්මානයක්
ශ්‍රී ලංකාවේ ප්‍රවීන චෙස් ක්‍රීඩිකාවක වන ලෝක චෙස් ඔලිම්පියාඩ් රන් පදක්කම්ලාභී දිවයින පුරා චෙස් ක්‍රීඩා ප්‍රවර්ධන කටයුතු සඳහා මහත් කැපවීමෙන් කටයුතු කරන චෙස් ශුරි සුනීතා විජේසූරිය මහත්මිය පසුගිය දා විශේෂ සම්මානයකින් පිදුම් ලැබුවාය.
ජාත්‍යන්තර සිංහ සමාජ දිස්ත්‍රික් 306 සී මගින් 2004 ජාත්‍යන්තර කාන්තා දිනය වෙනුවෙන් ශී්‍රී ලංකාවේ විවිධ වූ ක්ෂේත්‍ර වල දස්කම් දක්වා රටට කීර්තියක් ගෙනදුන් විශිෂ්ඨ කාන්තාවන් 08 දෙනෙකුට උපහාර පිදීම පිණිස සංවිධානය කර තිබූ මෙම 'ජය ධජ බැඳි දියණියෝ' නමින් පැවති කාන්තා උපහාර ස්වර්ණ සිංහ තිළිණ ප්‍රධාන උලෙළේදී චෙස් ක්‍රීඩාව වෙනුවෙන් 1992 වසරේදී ශී්‍රී ලංකාවට රන් පදක්කමක් දිනා ගැනීම හා දිවයින තුල චෙස් ක්‍රීඩාව ව්‍යාප්ත කරලීමේ ස්වෙච්ඡා ප්‍රවර්ධන කටයුතු වෙනුවෙන් ඇයට මෙම සම්මානය පිරිනැමිනි.
ජත්‍යන්තර සිංහ සමාජ දිස්ත්‍රික් 306 සි සිංහාධිපති දේශබන්දු සිංහ සෝමා එදිරිසිංහ මහත්මිය මෙම උත්සවයේ ප්‍රධාන ආරාධිත අමුත්තා වශයෙන් සහභාගි විය.
එහිදී බැංකු හා මුල්‍ය කටයුතු වෙනුවෙන් රෝහිණී නානායක්කාර, සමාජසේවා කටයුතු වෙනුවෙන් රීටා හේමපාල, නීතිය හා අධිකරණ කටයුතු සඳහා ශිරාණි බණ්ඩාරනායක, ජාත්‍යන්තර මිනිස් අයිතිවාසිකම් සුරැකීමේ කටයුතු වෙනුවෙන් රාධිකා කුමාරස්වාමි , අධ්‍යාපන ක්ෂේත්‍රය සඳහා තිලෝක සුන්දරි කාරියවසම් මුස්ලිම් අධ්‍යාපනය වෙනුවෙන් ෆලීලා බී ජුරන්පති හා කලා කටයුතු වෙනුවෙන් ලතා වල්පොල යන මහත්මීන් මෙහිදී සම්මාන ලද අනෙකුත් විශිෂ්ඨ කාන්තාවන් විය.
</post>
<post>
ජාත්‍යන්තර සිංහ සමාජ දිස්ත්‍රික් 306 සි සිංහාධිපතිනී දේශබන්දු සිංහ සෝමා එදිරිසිංහ මහත්මිය විසින් චෙස් ඔලිම්පියාඩි රන්පදක්කම් ලාභී සුනීතා විජේසූරියට සම්මානය පිරිනමන අවස්ථාව. කාන්තා කටයුතු පිළිබඳ සභාපතිනිය සිංහ සරෝජනි කරුණාරත්නද ඡායාරූපයේ සිටී.
</post>
<post>
වෙළෙඳ සේවා සය සාමාජික
ක්‍රිකට් තරග හෙට

ජගත් ප්‍රේමචන්ද්‍ර
වෙළෙඳ සේවා ක්‍රිකට් සංගමය සංවිධානය කරන සය සාමාජික ක්‍රිකට් තරගාවලිය හෙට (15 දා) කොළඹ - විජේරාම මාවතේ වෙළෙඳ සේවා ක්‍රිකට් සංගම් පිටියේදී පැවැත්වේ.
පුරා දින දෙකක් තිස්සේ පැවැත්වීමට නියමිත මෙම තරගාවලිය සඳහා කණ්ඩායම් 36ක් සහභාගි වීමට නියමිත ය. සැහැල්ලු පන්දු තරගාවලියක් ලෙස පැවැත්වෙන කාන්තා තරගාවලියට කණ්ඩායම් 9 ක්ද ලෙදර් පන්දු උපයෝගි කර ගනිමින් පැවැත්වෙන පිරිමි තරගාවලිය සඳහා කණ්ඩායම් 27ක් ද සහභාගි වෙති.
15 වන දින පිරිමි තරගාවලිය විජේරාම මාවතේ පිහිටි වෙළෙඳ සේවා පිටියේ දී සහ ඩී.එස්. සේනානායක විද්‍යාලයීය පිටියේදී පෙරවරු 8.30 ට ආරම්භ වේ. එම තරගාවලියේ අර්ධ අවසන් පූර්ව වටයේ සිට තරග මැයි 16 දා පෙරවරු 9.00 ට වෙළෙඳසේවා පිටියේදී පැවැත්වේ.
කාන්තා තරග 16 වන ඉරිදා පෙරවරු 8.00 සිට ඩී.එස්. සේනානායක විද්‍යාලයීය පිටියේදී පැවැත්වෙනු ඇත.
මෙම තරගාවලියේදී දක්ෂතම පන්දුවට පහර දෙන්නා සහ පහර දෙන්නිය දක්ෂතම පන්දු යවන්නා සහ පන්දු යවන්නිය, තරගාවලියේ වීරයා (පිරිමි සහ කාන්තා) වශයෙන්ද මීට අමතරව දෙඅංශයේ ම වැඩිම 6 පහර සහ 4 පහර එල්ල කරන්නන්ට ද ත්‍යාග පිරිනැමීමට යෝජිත ය.
</post>
<post>
ෂාප්.එෆ්. ඒ. කුසලාන පාපන්දු තරගාවලිය:
බ්ලු ස්ටාර් - ජුපිටර්ස් අවසාන පූර්ව වටයට
මහින්ද ජිනදාස විසිනි
ශ්‍රී ලංකා පානන්දු සම්මේලනය මෙහෙයවන ෂාප් එෆ්. ඒ. කුසලාන පාපන්දු තරගාවලියේ ප්‍රථම අවසාන පූර්ණ වටය සඳහා කළුතර බ්ලු ස්ටාර් පිල සහ මීගමුවේ ජුපිටර්ස්පිල සුදුසුකම් ලැබූහ.
පෙරේදා (12) සුගතදාස ක්‍රීඩාංගණයේ පැවැති අර්ධ අවසාන පූර්ව වටයේදී බ්ලු ස්ටාර් කණ්ඩායම වෙතින් සෝන්ඩර්ස් කණ්ඩායම ගෝල් 2 - 0 කින් පරාජය වූ අතර, මීගමුවේ ජුපිටර්ස් කණ්ඩායම වෙතින් ජාවාලේන් ක්‍රීඩා සමාජය ගෝල් 1 - 0 කින් පරාජයට පත්වූහ.
බ්ලු ස්ටාර් - සෝන්ඩර්ස් තරගය
තරගය ආරම්භ වී 14 වැනි විනාඩියේදී බ්ලු ස්ටාර් ක්‍රීඩා සමාජයේ එෆ්. එම්. එම්. ෆවුසාන් ප්‍රතිවාදි පිලේ දැල රකින්නාද අභිබවා ගෝල් 1 ක් ලබා ගත්තේය.
විවේක කාලයට තරගය නතර කරන විට බ්ලු ස්ටාර් පිල ගෝල් 1- 0 කින් ඉදිරියෙන් සිටියේය.
තරගයේ දෙවැනි භාගයේ 7 වැනි විනාඩියේදී බ්ලු ස්ටාර් පිලේ එම්. එම්. එම්. ඉර්සාන් නීති විරෝධි අන්දමින් ක්‍රීඩා කළ නිසා විනිශ්චයකරු ඔහුට රතු කාඩ්පත පෙන්වා ක්‍රීඩා පිටියෙන් ඉවත් කළේය.
ඉන්පසු එම පිල වෙනුවෙන් ක්‍රීඩා කළේ ක්‍රීඩකයින් දස දෙනෙක් පමණි. එම දස දෙනා සෝන්ඩර්ස් පිලට හොඳ තරගයක් දීමට සමත්වූහ.
තරගය නිමවීමට විනාඩි 5 ක් තිබියදී බ්ලු ස්ටාර් කණ්ඩායමේ ඉදිරිපෙළ ක්‍රීඩකයෙක් සෝන්ඩර්ස් පිලේ දැල සීමාව අසලදී පන්දුව ගෙන යන විට ප්‍රතිවාදි පිලේ දැල රකින ඩබ්ලිව්. ඒ. ශාන්ත එම ක්‍රීඩකයාගේ පාදයෙන් අල්ලා ගැනීමේ වරද නිසා දැල රකින්නාට රතු කාඩ්පත පෙන්වා ක්‍රීඩා පිටියෙන් පිටතට දමා බ්ලු ස්ටාර් පිලට දඬුවම් පහරක් ලබා දුන්නේය. එම දඬුවම් පහරේ පන්දුව නිවැරදිව දැල වෙත එල්ල කළ එම්. එච්. එම්. හම්සා බ්ලු ස්ටාර් පිලට දෙවැනි ගෝලය ලබා දුන්නේය.
මෙම තරගය අනුර ද සිල්වා මහතා විනිශ්චය කළේය.
ජුපිටර්ස් - ජාවාලේන් තරගය
විවේක කාලයට තරගය නතර කරන විට දෙපිලම එකම ගෝලයක්වත් වාර්තා කළේ නැත. විවේක කාලයෙන් පසු තරගය නැවත ආරම්භ කිරීමෙන් අනතුරුව 3 වැනි විනාඩියේදී ජුපිටර්ස් ක්‍රීඩා සමාජයේ එන්.එම්. නවුෆර් ගෝල් 1 ක් ලබා ගත්තේය.
ඩිලාන් පෙරේරා මහතා මෙම තරගය විනිශ්චය කළේය.
</post>
<post>
බන්ධනාගාර ක්‍රීඩා උලෙළේ සූරතාව බෝගම්බරට
උපනන්ද ජයසුන්දර
මහනුවර ක්‍රීඩා විශේෂ වාර්තාකරු
අන්තර් බන්ධනාගාර මලල ක්‍රීඩා තරගාවලියේදී ලකුණු 251 ක් ලබා මහනුවර බෝගම්බර බන්ධනාගාරය ශූරතාවය දිනාගත් අතර, ලකුණු 75 ක් ලබා බදුල්ල බන්ධනාගාරයත්, දෙවන ස්ථානයත්, ලකුණු 71 ක් ලබාගෙන රත්නපුර කුරුවිට බන්ධනාගාරය තෙවන ස්ථානයත් දිනාගන්නා ලදී.
එක් එක් වයස් සීමාවල ශූරතාවය දිනාගත් ක්‍රීඩක ක්‍රීඩිකාවන් මෙසේය.
විවෘත පිරිමි: කේ. චන්ද්‍රකුමාර – මඩකලපුව බන්ධනාගාරය, වයස 40 න් ඉහළ පිරිමි: එස්. ඒ. බී. දෙල්ගහපිටිය - බෝගම්බර බන්ධනාගාරය, වයස 45 ත් 50 ත් අතර පිරිමි: කේ. එන්. කීර්ති – කළුතර, වයස 50 ත් 55 ත් අතර පිරිමි (සම ශූරතාවය): ඒ. යූ. අබේසේකර – කළුතර බන්ධනාගාරය, කේ. එම්. බී. කුලතුංග - මහර බන්ධනාගාරය, වයස 55 න් ඉහළ පිරිමි: සී. එච්. කේ. මහීනාත - බෝගම්බර බන්ධනාගාරය, තරගාවලියේ දක්ෂතම ක්‍රීඩකයා: උභය කුමාර – කුරුවිට බන්ධනාගාරය, විවෘත කාන්තා: කේ. ජී. වසන්තා පුෂ්පකුමාරි – ත්‍රිකුණාමලය බන්ධනාගාරය, වයස 40 න් ඉහළ කාන්තා සම ශූරතාවය: කේ. ඒ. ඩී. ජේ. අත්තනායක – බදුල්ල බන්ධනාගාරය, ජී. පී. අයිරාංගනී - බෝගම්බර බන්ධනාගාර, දක්ෂතම ක්‍රීඩිකාව: කේ. ජී. වසන්තා පුෂ්පකුමාරි – ත්‍රිකුණාමලය බන්ධනාගාරය
</post>
<post>
'වැලන්ටයින්' මිය යයි
බටහිර ඉන්දීය කොදෙව් දූපත්වලින් බිහි වූ විශිෂ්ට දඟ පන්දු යවන්නකු වන ඇල්ෆ් වැලන්ටයින් ඉකුත් දා ඇමරිකා එක්සත් ජනපදයේ ෆ්ලෝරිඩා හි දී මිය ගියේය. 1950 හා 1960 දශකවල බටහිර ඉන්දීය කොදෙව් කණ්ඩායම නියෝජනය කළ ඔහු මියයන විට 74 හැවිරිදි වියේ පසු විය.
1950 වසරේ දී බටහිර ඉන්දීය කොදෙව් පිල ප්‍රථම වරට ලෝඩ්ස් ක්‍රීඩාංගණයේ දී එංගලන්තය පරාජය කිරීමට සමත් වූයේ වැලන්ටයින්ගේ දස්කම් නිසාය. ඔහු එහි දී කඩුලු ලබා ගත්තේය. කොදෙව් පිලට ලකුණු 326 ක විශිෂ්ට ජයග්‍රහණයක් අත් විය.
මෙම තරගයේ දී වැලන්ටයින් ගේ පන්දු යැවීම 116 - 75 - 127 – 7 ක්් ලෙස සටහන් වූ අතර, නිලකුණු ඕවර 75 තවමත් ටෙස්ට් වාර්තාවක් ලෙස පවතී. එම තරගයේ දී ඔහු සුප්‍රකට පිතිකරු ලෙන් හට්න් දෙවරක් ලබා ගත්තේය. වැලන්ටයින් කොදෙව් පිල වෙනුවෙන් ටෙස්ට් තරග 36 කට සහභාගි වෙමින් කඩුලු 139 ක් ලබා ගත්තේය. එහි සාමාන්‍ය 30.32 කි.
</post>
<post>
එතෙර කෙළිබිම
බංග්ලාදේශයට ක්‍රිකට් ජයක්
කිංග්ස්ටවුන් (රොයිටර්)
කැරිබියන් හි ක්‍රිකට් සංචාරයක නියැලී සිටින බංග්ලාදේශ කණ්ඩායම සිය ආරම්භක තරගයේදී කඩුලු 3 කින් බටහිර ඉන්දීය ක්‍රිකට් මණ්ඩල පිල පැරදවීය. බටහිර ඉන්දීය ක්‍රිකට් මණ්ඩල පිල 135 (ඕවර 45.3) - රයන් හින්ඩ්ස් 48, මන්ජුරාල් ඉස්ලාම් 9 ට 4, කාලිඩ් මහමුද් 33 ට 3)
බංග්ලාදේශය කඩුලු 7 ට 136 (ඕවර 41) - හබිබුල් බශාර් 47
ලාරා ටෙස්ට් තරග දෙකකට නෑ
කිංග්ස්ටවුන් (ඒ. එෆ්. පී)
බටහිර ඉන්දීය කොදෙව් දූපත් හා බංග්ලාදේශය අතර පැවැත්වීමට නියමිත තරග 3 කින් යුත් ජාත්‍යන්තර එක්දින තරග මාලාවේ සෙනසුරාදා හා ඉරිදා පැවැත්වෙන පළමු තරග 2 ට කොදෙව් දූපත් නායක බ්‍රයන් ලාරා සහභාගි නොවනු ඇත.
 බාබඩෝස් හිදී පසුගිය බදාදා පැවති එංගලන්තයට එරෙහි 7 වන හා අවසාන ජාත්‍යන්තර එක්දින තරගයේදී ලාරාගේ දකුණු කුඩා ඇඟිල්ලේ තුවාලය තවත් වැඩිවිය.
කොදෙව් දූපත් පිලේ ඉදිරි කාර්ය බහුල වකවානුව සැලකිල්ලට ගෙන ආරක්ෂක පියවරක් වශයෙන් ලාරා පළමු තරග දෙකට සහභාගි නොවනු ඇතැයි බටහිර ඉන්දීය ක්‍රිකට් මණ්ඩල ප්‍රවෘත්ති නිවේදනයක දැක්විණි.
ලාරා වෙනුවට රාම්නරේෂ් සර්වාන් කණ්ඩායමේ නායකත්වය දරනු ඇත.
ලෝඩ්ස් තරගයට දැඩි ආරක්ෂාව
ලන්ඩන් (ඒ. එෆ්. පී)
එංගලන්තය හා නවසිලන්ය අතර ලබන සතියේ ලන්ඩන් හි ලෝඩ්ස් ක්‍රීඩාංගණයේ පැවැත්වෙන පළමු ටෙස්ට් තරගය සඳහා ආරක්ෂාව තර කොට තිබේ. ලෝඩ්ස් ක්‍රීඩාංගණයේ බදුකාරයින් වන මෙරලිබෝන් ක්‍රිකට් සමාජය (එම්. සී. සී.) මෙට්‍රොපොලිටන් පොලිසිය සමග පැවැත්වූ සාකච්ඡාවලින් පසුව මෙම පියවර ගෙන තිබේ.
මැයි 20 වනදා ඇරැඹෙන ටෙස්ට් තරගයට එන සියළුම නරඹන්නන්ගේ ගමන් මළු පරීක්ෂාවට ලක්කෙරෙනු ඇත.
ටෙස්ට් රටවල් ගණන වැඩිවේ?
නවදිල්ලිය (ඒ. එෆ්. පී)
ජගත් ක්‍රිකට් කවුන්සලය විසින් ටෙස්ට් ක්‍රීඩා කරන රටවල සංඛ්‍යාව වැඩි කරනවා නම් තරග තත්ත්වය තහවුරු කිරීම සඳහා අංශ දෙකක ක්‍රමයක් හඳුන්වා දිය යුතු යැයි ඉන්දියා ක්‍රිකට් නායක සව්රව් ගංගුලි පවසයි.
”ටෙස්ට් ක්‍රීඩා කරන රටවල සංඛ්‍යාව වැඩි කිරීම ගැන ජගත් ක්‍රිකට් කවුන්සලයේ අවධානය යොමුව තියෙනවා. නමුත් ක්‍රීඩාවේ තත්ත්වය රඳා පවත්වා ගැනීමට නම් අංශ දෙකක ක්‍රමයක් තිබීම හොඳයි” ගංගුලි කියයි.
”එවැනි ක්‍රමයකින් වැඩි තරගකාරිත්වයක් තහවුරු වේවි. ක්‍රම ක්‍රමයෙන් ඉහළට පිවිසීමට දුර්වල කණ්ඩායම්වලට අවස්ථාව ලැබේවි.”
</post>
<post>
ලෝක වාර්තා හඹා යෑම භයානකයි
ඕස්ට්‍රේලියානු පුහුණුකරු කියයි
සිඩ්නි (රොයිටර්)
ශක්තියෙන් අඩු සිම්බාබ්වේ කණ්ඩායම සමග මේ මස අගදී ඇරැඹෙන ක්‍රිකට් තරගාවලියේදී ලෝක වාර්තා හඹා යාමේ පෙළඹවීමෙන් වැලකී සිටීමට පරෙස්සම් විය යුතු බව ඔස්ට්‍රේලියානු පුහුණුකරු ජෝන් බුකනන් පවසයි.
"ඔවුන් දුර්වල කණ්ඩායමක්.... අපි තරග ඉක්මනින් ඉවර කරනවා.... ක්‍රීඩකයන් ඔවුන්ගේ දත්ත වැඩි කර ගැනීමට යනවා.... වැනි කතාවලින් සිදුවන්නේ අනතුරක් බව මගේ කල්පනාවයි" බුකනන් කියයි.
"මා හිතන හැටියට ඕනෑම කණ්ඩායමක් එවැනි මානසික තත්ත්වයකින් සංචාරයක යෙදෙනවා නම් ඔවුන් පහසුවෙන් පීඩාවට ලක්විය හැකියි"
"අපේ රාජකාරිය වන්නේ එහි ගොස් අපට හැකි හොඳම ක්‍රිකට් ක්‍රීඩාව සඳහා සූදානම් වීමයි. එවිට තරගයේ ප්‍රතිඵල තරගය විසින්ම බලා ගනීවි" බුකනන් වැඩි දුරටත් පෙන්නා දෙයි.
</post>
<post>
ශ්‍රී ලංකා - සිම්බාබ්වේ දෙවැනි ටෙස්ට් තරගය
අද සිට...
ශ්‍රී ලංකා - සිම්බාබ්වේ දෙවැනි හා අවසාන පස්දින ටෙස්ට් ක්‍රිකට් තරගය අද බුලවායෝ නගරයේදී ඇරැඹේ.
කණ්ඩායම් දෙක අතර මැයි 6 - 10 දක්වා හරාරේහිදී පැවැති ප්‍රථම ටෙස්ට් තරගයෙන් ශ්‍රී ලංකාව දින තුනකදී ඉනිමක හා ලකුණු 240 ක දැවැන්ත ජයක් ලැබීය. දෙවැනි පිලකට සමාන වන සිම්බාබ්වේ ටෙස්ට් කණ්ඩායම මෙම ටෙස්ට තරගයෙන්ද ප්‍රථම තරගයේදී මෙන් දැවැන්ත පරාජයකට මුහුණ දෙනු ඇතැයි අපේක්ෂිතය.
මෙම ටෙස්ට් තරගයෙන් පසුව ශ්‍රී ලංකා කණ්ඩායමේ සිම්බාබ්වේ සංචාරය නිමවන අතර ඉන්පසුව සිම්බාබ්වේ පිලට මුහුණ දීමට සිදුවනුයේ ලොව අංක 1 ටෙස්ට් කණ්ඩායම වන ඕස්ට්‍රේලියාව සමගය.
අද ඇරැඹෙන ටෙස්ට් තරගයේදී දැනට ටෙස්ට් කඩුලු 521 ක් ලබා සිටින මුත්තයියා මුරලිදරන් තවත් කඩුලු දහයකට වඩා ලබා ගනු ඇතැයි අපේක්ෂා කැරේ.
මුත්තයියා මුරලිදරන්ට පිටුපසින් සිටින්නේ කඩුලු 517 ක් ලබා සිටින ඕස්ට්‍රේලියාවේ ෂේන් වෝන්ය. ෂේන් වෝන්ටද ඉදිරි මාසය තුළ දී සිම්බාබ්වේහිදී ටෙස්ට් තරග දෙකෙත් කඩුළු රැසක් ලබා ගැනීමට අවස්ථාව උදාවනු ඇත.
මුත්තයියා මුරලිදරන් ගේ නව පා දඟ පන්දුව ( දුස්රා) යැවීම නීත්‍යානුකූල නොවන බව ජගත් ක්‍රිකට් සමුළුව ශ්‍රී ලංකාවට දන්වා ඇත. මේ අනුව මේ ටෙස්ට් තරගයේදී මුරලිදරන්ට මෙම දුස්රා පන්දුව යැවීමට අවසර නැත. ඔහු නැවත වතාවක් එම පන්දුව යවා වැරැදිකරු වුවහොත් මාස 12ක ක්‍රිකට් තහනමකට ලක්වනු ඇත. දඟ පන්දු යවන්නෙකුට අංශක පහක ප්‍රමාණයක් අත නැවීමට අවසර ඇතත් මුරලිදරන් දුස්රා පන්දුව යවන විට අංශක 14ක ප්‍රමාණයකට අත නැවේ. මුරලිදරන්ට ඔහු පෙර යැවු පිට දඟ පන්දු යැවීමට කිසිදු බාධාවක් නොමැත.
මාවන් අතපත්තු ටෙස්ට් ක්‍රිකට් නායකත්වයට පත්වීමෙන් පසු ප්‍රථම තරගයම පහසුවෙන්ම ඉනිමකින් ජය ගත්තේය. අද ඇරැඹෙන දෙවන ටෙස්ට් තරගයේදීද ඔහු ලංකා පිල ජයග්‍රහණය කරා පහසුවෙන් මෙහෙයවනු ඇතැයි අපේක්ෂිතය.
</post>
<post>
බස්නාහිර පළාත් ටේබල් ටෙනිස් පිල ඉන්දියාවේ තරග සංචාරයක
ශ්‍රී ලංකා ටේබල් ටෙනිස් සංගමයේ පූර්ණ අනුග්‍රහය මත මේ මස 22 වැනිදා සිට 29 දක්වා ඉන්දියාවේ පැවැත්වෙන තරග සංචාරයකට සහ විශේෂ පුහුණු පාඨමාලාවකට සහභාගිවීම සඳහා මේ මස 21 වැනිදා දිවයිනෙන් පිටත්ව යෑමට නියමිත 20 දෙනෙකුගෙන් සමන්විත බස්නාහිර පළාත් ටේබල් ටෙනිස් කණ්ඩායමේ 9 දෙනෙකුම ගම්පහ සිරකුරුස විදුහලෙනි.
නිපුනි ජයමාන්න (15), සුවිනි නිමේෂා (16), හිමාෂා හර්ෂනී (15), කෞෂල්‍යා නෙත්තසිංහ (17), දිලිනි සංසිකා (16), සින්තියා රූබන් (16) කසුනි පවිත්‍රා (14), ගිම්හානි නිවන්දිකා (14) සහ නීනා අනූපමා (15) යන ක්‍රීඩිකාවන් ගම්පහ සිරිකුරුස විද්‍යාලයෙන් තෝරාගෙන ඇත.
සංචාරයේ කළමණාකරු ලෙස චන්දන පෙරේරා මහතා සහභාගිවීමට නියමිතය.
</post>
<post>
කුඩා සිදුරු වෙඩි තැබීම තරගාවලියේ ත්‍යාග ප්‍රදානෝත්සවය අද
කුඩා සිදුරු විවෘත වෙඩි තැබීමේ තරගාවලියේ ජයග්‍රාහකයින් හට සහතික පත් හා ත්‍යාග ප්‍රදානෝත්සවය අද පස්වරු 4.00 ට යෞවන කටයුතු හා ක්‍රීඩා නියෝජ්‍ය අමාත්‍ය ශ්‍රීපති සූරියආරච්චි මහතාගේ ප්‍රධානත්වයෙන් පනාගොඩ ඉලෙක්ට්‍රොනික් වෙඩි පිටියේ දී පැවැත්වේ.
</post>
<post>
'සිංගර්' රජරට පාපැදි සවාරිය ජූනි 5 වනදා
අනුරාධපුර නැගෙනහිර සමූහ
සේනපුර ඩී. නිශ්ශංක
'සිංගර්' රජරට පාපැදි සවාරිය 14 වැනි වරටත් අනුරාධපුරයේදී ඉතා උත්කර්ෂවත් අයුරින් පැවැත්වීමට උතුරු මැද ක්‍රීඩා දෙපාර්තමේන්තුව කටයුතු සංවිධානය කරගෙන යනු ලැබේ.
සීමාසහිත සිංගර් සමාගමේ අනුග්‍රහය ඇතිව ජුනි මස 05 වැනි දින පැවැත්වෙන මෙම පාපැදි සවාරිය සඳහා ඉදිරිපත් වියහැක්කේ උතුරු මධ්‍යම පළාත් තුළ පදිංචි ක්‍රීඩකයින්ට පමණි.
ජයග්‍රහණය ලබන ක්‍රීඩකයින්ට පාපැදි, මුදලින් තෑගි හා සහතික පත්‍ර ප්‍රදානය කිරීමට සිංගර් සමාගම කටයුතු යොදා ඇත.
රජරට පාපැදි සවාරියෙන් ජයග්‍රහණය කරන අයට 2004 ජාතික මහා ක්‍රීඩා උළෙලට සහභාගිවීමට ඉඩ ප්‍රස්ථාව හිමිවන බව උතුරුමැද පළාත් ක්‍රීඩා දෙපාර්තමේන්තුවේ අනුරාධපුර දිස්ත්‍රික් ක්‍රීඩා නිලධාරී ජී. එච්. චන්ද්‍රපාල ද සිල්වා මහතා පැවසීය.
තරඟයට අදාල ඉල්ලුම්පත් අනුරාධපුර ගෘහස්ථ ක්‍රීඩාගාරයට යාබදව පිහිටි ක්‍රීඩා අධ්‍යක්ෂ කාර්යාලයෙන් ලබාගත හැක. මැයි 25 වෙනි දිනට පෙර අයදුම්පත් ඉදිරිපත් කළ යුතු වේ.
</post>
<post>
බදුල්ල සීමිත ඕවර ක්‍රිකට් අවසාන තරගයට හාලි ඇල ක්‍රීඩා සමාජය
බදුල්ල දිස්ත්‍රික් ක්‍රිකට් සංගමය විසින් සංවිධානය කරනු ලබන සීමිත ඕවර් ක්‍රිකට් තරගාවලියේ දී බදුල්ල මෙරුන්ස් 'ඒ' ක්‍රීඩා සමාජ කණ්ඩායම කඩුලු 3 කින් පරදවා අවසන් තරගයට පිවිසීමට හාලි ඇල ක්‍රීඩා සමාජ කණ්ඩායම සමත්විය.
බදුල්ල ක්‍රිකට් ක්‍රීඩාංගනයේ දී මෙම තරගය පැවැත්විණි.
බදුල්ල මේරුන්ස් "ඒ" කණ්ඩායම 153 (එච්. කනිශ්ක 20, පී. සුමතිපාල 14, ටී. රසිකින් 28, එස්. ජෙයරාමන් 32/4, පී. කුමාර 26/02, ඒ. ඩිලාන් 12/2)
හාලි ඇල ක්‍රීඩා සමාජය කණ්ඩායම 154/8 (යූ. තුශාර 17, එස්. ජෙයරාමන් 19, ඒ. ඩිලාන් නොදැවී 40, එල්. විරාජිත් 30/2)
</post>
<post>
ෂාප් එෆ්. ඒ. කුසලාන පාපන්දු
වසර අටකට පසුව නිගම්බු යූත් රිනවුන්ට පර දී
මහින්ද ජිනදාස විසිනි
වසර අටකට පසු නිගම්බු යූත් කණ්ඩායම පෙරේදා (13) රිනවුන් කණ්ඩායමට පරාජය විය.
යූත් පිල මෙසේ පරාජයට පත්වූයේ සුගතදාස ක්‍රීඩාංගණයේ පැවැති ෂාප් එෆ් ඒ. කුසලාන පාපන්දු තරගාවලියේ අර්ධ අවසාන පූර්ව වටයේ තරගයකදීය.
මෙම කණ්ඩායම් දෙක 1996 සිට පාපන්දු තරගවලදී මුණ ගැසී ඇති අතර එම තරගවලදී යූත් පිල රිනවුන් පිල පරාජය කර ඇත.
මෙම කණ්ඩායම් දෙක අතර පෙරේදා තරගය ඉතා උණුසුම් අන්දමින් පැවැත්විණි. එහි ප්‍රතිඵලයක් වශයෙන් තරගයේ ප්‍රථම භාගයේදී යූත් පිලේ කේ. එම්' කබීර් නීති විරෝධි අන්දමින් ක්‍රීඩා කළ නිසා විනිශ්චයකරු ඔහුට රතු කාඩ් පත පෙන්වා ක්‍රීඩා පිටියෙන් ඉවත් කළේය.
තරගය විවේක කාලයට නතර කරන විට දෙපිලම එකම ගෝලයක්වත් වාර්තා කර තිබුණේ නැත.
විවේක කාලයෙන් පසු තරගය නැවත ආරම්භ කිරීමෙන් අනතුරුව වැඩි දස්කම් පෑවේ රිනවුන් කණ්ඩායමයි. ඔවුන්ගේ ඉදිරි පෙළ ක්‍රීඩකයන් පන්දුව ඉදිරියට ගෙන ගොස් ගෝල ලබා ගැනීමට උත්සාහ කළත් ප්‍රතිවාදි පිලේ දැල රකින එම්. නවුසාඩ්ගේ දක්ෂ පන්දු රැකීම නිසා එම උත්සාහයන් නිෂ්ඵල විය.
 කසේ නමුත් තරගය ඉතා වේගයෙන් යන අතරතුරේ දී යූත් පිලේ පී. එස්. ප්‍රනාන්දු නීති විරෝධි අන්දමින් ක්‍රීඩා කිරීමේ හේතුවෙන් විනිසුරු ඔහුටත් රතු කාඩ්පත පෙන්වා ක්‍රීඩා පිටියෙන් ඉවත් කළේය.
ඉන්පසු යූත් පිල වෙනුවෙන් ක්‍රීඩා කළේ ක්‍රීඩකයින් නව දෙනකු පමණි. එම ක්‍රීඩකයින් නව දෙනා රිනවුන් පිලට හොඳ තරගයක් දීමට සමත් වූවත් තරගයේ 80 වැනි විනාඩියේදී රිනවුන් කණ්ඩායමේ ක්‍රිෂාන්ත අබේසේකර තම පිලට ගෝලයක් ලබා දීමට සමත් විය.
මෙසේ තරගය පැවතෙද්දී තරගයේ 86 වැනි විනාඩියේදී රිනවුන් ඛ්ී්‍රීඩා සමාජයේ ටී.ඩී. ජයසිංහ නීතිවිරෝධී අන්දමින් ක්‍රීඩා කිරීම නිසා විනිශ්චයකරු ඔහුට රතු කාඩ් පත පෙන්වා ක්‍රීඩා පිටියෙන් ඉවත් කළේය.
ඉන්පසු දෙපිලම තරගය නිමවන තෙක්ම ගෝල් ලබා ගත්තේ නැත. මේ අනුව රිනවුන් පිලට ගෝල් 1-0 ක ජයක් හිමිවිය.
මෙම තරගය එන්. පිංගමගේ මහතා විනිශ්චය කළ අතර, එම්' සී. ජමාල්ඩීන්, බී. එල් ප්‍රියංග පිරිස් යන මහත්වරු සහාය විනිශ්චයකරුවන් වශයෙන් කටයුතු කළහ.
තරගයෙන් අනතුරුව රත්නම් පිල සහ යුද හමුදා පිල තරග වැදුනි.මෙම පිල් දෙක අතර පැවැති තරගය ආරම්භයේ සිටම කණ්ඩායම් දෙකම දක්ෂ ලෙස ක්‍රීඩා කළහ.
තරගයේ ප්‍රථම භාගය නිමවන විට රත්නම් පිල ගෝල් 1- 0 කින් ඉදිරියෙන් සිටියේය. එම ගෝලය ලබා ගත්තේ රියාස් අහමඩ් විසිනි.
විවේක කාලයෙන් පසුව දෙපිලම උරෙන් උර ගැටී ක්‍රීඩා කළ අතර රත්නම් පිලේ එම්. එෆ්. රහුමාන් ගෝලයක් ලබා ගත්තේය.
ඉන්පසු යුද හමුදා කණ්ඩායමේ එස්. එම්. ෆවුම් තම පිලට ගෝලයක් ලබා දුන්නේය. මේ අනුව රත්නම් පිලට ගෝල් 2 - 1 ක ජයක් හිමිවිය.
මෙම තරගය ඒ.ජී.සී. දේශප්‍රිය මහතා විනිශ්චය කළේය.
</post>
<post>
සී. එච්. පොලීසිය පරදවයි
සී. එච්. ඇන්ඩ් එෆ්. සී. සහ පොලීසිය අතර ඊයේ මෙට්ලන්ඩ් පෙදෙසේ පැවැති රගර් තරගයෙන් සී. එච්. පිල ලකුණු 8 - 3 කින් ජයගත්තේය.
සී. එච්. පිල ට්‍රයි එකයි පෙනල්ටියකින්ද පොලිසිය පෙනල්ටියකින්ද ලකුණු ලැබීය.
විවේකයේදී සී. එච්. ලකුණු 5 - 0 කින් ඉදිරියෙන් සිටියේය.
තරගයේ දෙවන මිනිත්තුවේදී දිනේෂ් කුමාර සී. එච්. පිල වෙනුවෙන් ට්‍රයි එකක් ලැබිය.
රොගායාව පොලීසිය වෙනුවෙන්ද, නලින් දිසානායක සී. එච්. වෙනුවෙන්ද මීටර 30 ඈත සිට පෙනල්ටි මගින් ලකුණු එක් කළහ.
</post>
<post>
මුරලි පිළිගැනීමට කන්ද උඩරට සූදානම්
උපනන්ද ජයසුන්දර
මහනුවර ක්‍රීඩා විශේෂ වාර්තාකරු විසිනි
මුත්තයියා මුරලිදරන් ශ්‍රී ලංකාවට ලබාදුන් කීර්තිය වෙනුවෙන් ඔහුව පිළිගැනීමට ඔහුගේ උපන්ගම වන මහනුවර නගරය සැරසෙති.
මහනුවර මහ නගර සභාවේ ක්‍රීඩා කමිටුව මගින් ඒ පිළිබඳ සාකච්ඡාවක් පසුගියදා නගර ශාලාවේදී පැවැත්විණි. ඒ අනුව පහත සඳහන් තීරණ ගන්නා ලදී. 2004 මැයි මස 19 වනදා මහනුවරට ඔහු පැමිණීමට නියමිතය. එහිදී මහනුවර ඔරලෝසු කනුව අසලදී මහනුවර පුරපති කේසර සේනානායක මහතා විසින් මුරලි පිළිගෙන සිහිවටන පලකයක් මුත්තයියා මුරලිදරන් වෙත ප්‍රදානය කිරීමට නියමිතය.මෙම අවස්ථාවට නියෝජ්‍ය පුරපති එල්.බී . අළුවිහාරේ මහතා ක්‍රීඩා කමිටු සභාපති ඉලාහි ආබ්දීන් මහතා ඇතුළු නාගරික මන්ත්‍රීවරු සහ නාගරික කොමසාරිස් ටී . වික්‍රමසිංහ මහතා සහ දෙපාර්තමේන්තු ප්‍රධානීන් සහ සේවකයින් සහ මහනුවර ජනතාව මේ අවස්ථාවට සහභාගිවීමට නියමිතය.
තවද පේරාදෙණිය පාරේ දෙපස පිහිටි කිංස්වුඩ් ධර්මවික්‍රම උසස් බාලිකා , පුෂ්පදාන , විහාරමහා දේවි යන විදුහල්වල සිසු සිසුවියන් විසින් මුත්තයියා මුරලිදරන් වෙත උපහාර දැක්වීමට නියමිතය.
</post>
<post>
බදුල්ල මෙරූන්ස් "බී" අවසන් තරගයට
බදුල්ල ක්‍රීඩා - වී. ටී. රාජ්
බදුල්ල දිස්ත්‍රික් ක්‍රිකට් සංගමය විසින් සංවිධාන කරනු ලැබූ සීමිත ඕවර් ක්‍රිකට් තරගාවලියේ බදුල්ල සරා ක්‍රීඩා සමාජය ලකුණු 234 කින් පරදවා අවසන් තරගය සඳහා බදුල්ල මෙරූන්ස් "බී" කණ්ඩායම සුදුසුකම් ලැබීය.
මෙම තරගාවලිය පසුගිය සෙනසුරාදා බදුල්ල ක්‍රිකට් ක්‍රීඩාංගණයේදී පැවැත්විණි.
මෙහිදී පළමුව පන්දුවට පහරදුන් බදුල්ල මෙරූන්ස් "බී" කණ්ඩායම ඕවර් 50 කදී කඩුලු 8 ක් දැවී ලකුණු 252 ක් රැස්කළේය. චාමර ප්‍රදීප් ලකුණු 68 ක්ද, ඉන්දික ප්‍රසාද් නොදැවී ලකුණු 57 ද ලබා ගත්තේය.
බදුල්ල සරා ක්‍රීඩා සමාජය කණ්ඩායම ඕවර් 30.3 කින් සියලුදෙනා දැවී ලබාගත්තේ ලකුණු 98 ක් පමණකි. ගයාන් දිසානායක ලකුණු 35 කට කඩුලු 3 ක් දවාලීමටද සමත්විය.
බදුල්ල මෙරූන්ස් "සී" කණ්ඩායම 382/8 (එස්. වීරසිංහ 20, චාමර ප්‍රදීප් 68, එල්. ද සිල්වා 17, ඩී. රත්නායක 36, අජිත් බණ්ඩාර 32, වයි. ඊරියවෙල 49, ඉන්දික ප්‍රසාද් නොදැවි 57, එම්. ෆාහිම් 37, එස්. රමේශ් 58/5 තිස්ස කුමාරසිංහ 49/02 හා එස්. මූර්ති 48/2
බදුල්ල සරා ක්‍රීඩා සමාජය කණ්ඩයාම 98 (එස්. ප්‍රෙම් 24, කේ. අසංක 28, ගයාන් දිසානායක 25/2, සමීර වීරසිංහ 15/2 හා එස්. ධම්මික 06/2
</post>
<post>
කිංස්වුඩ් රාජකීය පරදවයි
තනෝජා නෙළුම් පියසේන
පිළිමතලාව ක්‍රීඩා විශේෂ
මහනුවර කිංස්වුඩ් විද්‍යාලය හා කොළඹ රාජකීය විද්‍යාලය අතර වයස 13 න් පහළ සුහද හොකී තරගයක් පසුගිය සති අන්තයේ කිංස්වුඩ් විද්‍යාල ක්‍රීඩා පිටියේ පැවැත්විණි.
මෙහිදී කිංස්වුඩ් විද්‍යාලය ගෝල 2 - 0 ක් ලෙස කොළඹ රාජකීය විද්‍යාලය පරාජය කිරීමට සමත් විය. එම ජයග්‍රාහි ගෝල එම්. එච්. මුනව්වර් හා යසින් ප්‍රනාන්දු යන ක්‍රීඩකයින් වාර්තා කරනු ලැබීය.
තරගය විනිශ්චය කරනු ලැබුවේ එම්. ඒ' එච්. අෂ්රෆ් මහතා සහ පරනිදන් නඩරාජා මහතා විසිනි.
පාසල් අතර සුහදත්වය, ක්‍රීඩා අත්දැකීම් බෙදා හදා ගැනීම, නවක ක්‍රීඩකයින්ට තරගවලට මුහුණදීමේ හැකියාව ඇතිකිරීම තරගය පැවැත්මේ අරමුණ වූ බව කිංස්වුඩ් විද්‍යාල පුහුණුකරු ඒ. ඩී. ගොඩිගමුව මහතා දිනමිණට පැවසීය.
</post>
<post>
මාවන් හයවැනි ද්විත්ව ශතකය රැස්කරයි
ශ්‍රී ලංකාවත් සිම්බාබ්වේත් අතර බුලවායෝහිදී පැවැත්වෙන දෙවැනි ටෙස්ට් තරගයේදී ශ්‍රී ලංකා ක්‍රිකට් නායක මාවන් අතපත්තු විශිෂ්ට ඉනිමක නිරත වෙමින් සිය ටෙස්ට් ජීවිතයේ හය වැනි ද්විත්ව ශතකය ලබා ගත්තේය.
ඔහුට නොදෙවෙනි පිති හරඹයක යෙදෙමින් කුමාර සංඝක්කාර අගනා ශතකයක් රැස් කළේය.
දෙවැනි දිනය අවසන් වන විට ශ්‍රී ලංකා කණ්ඩායම එක් කඩුල්ලක් දැවී ලකුණු 443 ක් ලබා ඉතා ප්‍රබල තත්ත්වයක පසුවූ අතර නායක මාවන් අතපත්තු නොදැවී ලකුණු 202 ක් හා කුමාර සංඝක්කාර නොදැවී ලකුණු 186 ක් ලබා සිටියේය. දෙදෙනා අතර දෙවැනි කඩුල්ල සඳහා නොබිඳී තිබුණු සබඳතාවය ලකුණු 443 ත් විය.
අතපත්තුගේ ඉනිමට හතරේ පහර 30 ක් හා එක් හයේ පහරක් ඇතුළත් විය.
කුමාර සංඝක්කාර පන්දු 240 කට මුහුණ දෙමින් හතරේ පහර 28 ක් හා හයේ පහර දෙකක් එල්ල කළේය.
සිම්බාබ්වේ පිල සිය පළමු ඉනිම සඳහා රැස්කළේ ලකුණු 228 ක් පමණි. ඩී. ඊබ්‍රාහිම් ලකුණු 70 ක් රැස් කළේය.
ඊට පිළිතුරු වශයෙන් පන්දුවට පහරදීමට පැමිණි ශ්‍රී ලංකා කණ්ඩායමේ පළමු කඩුල්ල දැවී ගියේ ලකුණු 100 දීය සනත් ජයසූරිය එන්කලාගේ පන්දුවකට තායිබු අතට උඩ පන්දුවක් ලබා දීමෙන් ලකුණු 48 කට දැවී ගියේය.
ලකුණු පුවරුව
සිම්බාබ්වේ (පළමු ඉනිම ) 228 – ඩී.ඊබ්‍රාහිමි 70,
ශ්‍රී ලංකාව (පළමු ඉනිම )
මාවන් අතපත්තු (නොදැවී) 202
සනත් ජයසූරිය ඇ.තායිබු බෝ එන්කාලා 48
කුමාර සංඝක්කාර (නොදැවී)186
අතිරේක 07
එකතුව ( එක් කඩුල්ලක් දැවී ) 443
පනදු යැවීම :-
හොන්ඩො 21 –4 – 86 – 0 ,
පන්සන්ගාරා 19 – 3 – 92 – 0,
මුපරිවා 23 – 3 – 95 – 0 ,
එන්කාලා 23 – 3 – 69 - 1
චිගුම්බුරා 12 – 1 – 67 – 0
මට්සි කෙන්යෙරි 4 –1 – 29 - 0
වෙර්ටියුලෙන් 1 – 0 – 5 - 0
</post>
<post>
දක්ෂ පිතිහරඹයක යෙදුණු මාවන් අතපත්තු සහ කුමාර සංගක්කාර ලකුණක් කරා දිව යද්දී.
මාවන් අතපත්තු සිය හයවැනි ටෙස්ට් ද්විත්ව ශතකය රැස් කරමින්...
අමිම්ත්තසාර්හි අසුනක් ජයග්‍රහණය කරමින් ඉන්දීය පාර්ලිමේන්තුවට පිවිසි හිටපු ඉන්දීය ක්‍රිකට් ක්‍රීඩක නව්ජෝට් සිං සිධු.
පාකිස්තානයේ ලාහෝර් නුවරදී පැවැති ජාත්‍යන්තර ක්‍රිකට් සංවර්ධන වැඩමුළුවට හා සම්මන්ත්‍රණය සඳහා සහභාගි වු ටෙස්ට් ක්‍රීඩා කරන රටවල් දහයේ ක්‍රිකට් නියෝජිතයන් හා ජාත්‍යන්තර ක්‍රිකට් සමුළුවේ නියෝජිතයන් සමූහ ඡායාරූපයකට මුහුණ දුන්නේ මෙසේය....
ලොව වැඩිම ටෙස්ට් කඩුලු ලබාගෙන ලෝක වාර්තාවක් තබමින් ශ්‍රී ලංකාවට විශාල කීර්තියක් ගෙන ආ මුත්තයියා මුරලිදරන් ක්‍රීඩකයාට උපහාර දැක්වීම පිණිස බැනර් කටවුට් හා පෝස්ටර් රට පුරාම දක්නට ලැබිණි. 'ටෙස්ට් රටවල් දහයට ම එක් රජු' නමින් නම් කර තිබූ මෙම විශාල කටවුට් එක දෙස කාගේත් දෑස් යොමුවිය.
</post>
<post>
අන්තර් සමාජ කබඩි තරග 29 - 30 ඒකල දී
මහින්ද ජිනදාස විසිනි
ශ්‍රී ලංකා ආධුනික කබඩි සම්මේලනය මෙහෙවන සමස්ත ලංකා අන්තර් සමාජ කබඩි තරගාවලිය (පිරිමි සහ කාන්තා) මේ මස 29 සහ 30 යන දිනවල ජාඇළ ඒකල මහා විද්‍යාලීය ක්‍රීඩා පිටියේ දී පැවැත්වීමට කටයුතු යොදා ඇත.
මෙම තරග මාලාව සඳහා කලින් අයදුම්පත් එවා නොමැති ක්‍රීඩා සමාජ ලේකම්, ශ්‍රී ලංකා ආධුනික කබඩි සම්මේලනය, ශ්‍රී ලංකා ගුවන් හමුදාව ඒකල යන ලිපිනයට මේ මස 28 වැනි දිනට ප්‍රථම ලැබෙන සේ තම අයදුම්පත එවිය යුතු බව සම්මේලනය දන්වා සිටී.
මෙම තරගාවලියේ ජය සංකේත ප්‍රදානය ප්‍රවාහන හා මහාමාර්ග ඇමැති ෆීලික්ස් පෙරේරා මහතාගේ අතින් සිදුවේ. මෙදින විශේෂ අමුත්තා වශයෙන් සහභාගි වන්නේ ශ්‍රී ලංකා ආධුනික කබඩි සම්මේලනයේ සභාපති බන්ධනාගාර කොමසාරිස් රූමි මර්සුක් මහතාය.
</post>
<post>
ආරාධිත වොලිබෝල් සූරතාව ගෝල්ඩන් ෆ්ලවර්ස් දිනයි
මහින්ද ජිනදාස විසිනි
පන්නිපිටිය ලියනගොඩ සුහද ක්‍රීඩා සමාජය 17 වැනි වරටත් මෙහෙය වූ ආරාධිත වොලිබෝල් තරගාවලියේ සූරතාව මාඹුල්ගොඩ ගෝල්ඩන් හ්ලවර්ස් පිල දිනා ගත්තේය.
පසුගිය දා විදුලි ආලෝකාධාරා මධ්‍යයේ පන්නිපිටියේ පැවැති මෙම තරගාවලියේ අවසන් තරගයේදී පළාතේ ප්‍රබලතම කපිල ක්‍රීඩා සමාජය පරදවා ගෝල්ඩන් ෆ්ලවර්ස් කණ්ඩායම වට 3 - 1 ක ජයක් අත්කර ගත්තේය.
මෙම තරග මාලාව සඳහා ක්‍රීඩා සමාජ 16ක් සහභාගි වූ අතර, ප්‍රථම අවසන් පූර්ව තරගයෙන් මත්තේගොඩ සල්මල් පිල පරදවා සියඹලාගොඩ කපිල පිලත්, ලියනගොඩ සුහද ක්‍රීඩා සමාජය පරදවා පන්නිපිටිය ගෝල්ඩන් ෆ්ලවර්ස් පිලත් අවසන් මහා තරගයට සුදුසුකම් ලැබූහ.
අවසන් මහා තරගය ඉතා උණුසුම් මුහුණුවරක් ගත් තරගයක් වූ අතර ප්‍රථම තෙවන හා සිව්වැනි වටවල ජය ගෝල්ඩන් ෆ්ලවර්ස් පිල ජය ලබා ගත් අතර, දෙවැනි වටය පමණක් කපිල ක්‍රීඩා සමාජය ජය ලබා ගත්තේය.
ලකුණු තත්ත්වය 25- 18, 15- 25, 26 - 24, 25 - 22 අවසන් තරගයේ දක්ෂතම ප්‍රහාරකයා ලෙස ගෝල්ඩන් ෆ්ලවර්ස් පිලේ එරන්ද ප්‍රදීප්ද, දක්ෂතම පන්දු සකසන්නා ලෙස කපිල පිලේ දුලිප් දුෂ්මන්තාද, දක්ෂතම ක්‍රීඩකයා ලෙස ගෝල්ඩන් ෆ්ලවර්ස් කණ්ඩායමේ එස්. එන්. ජේ. ඉන්දික සම්මාන දිනා ගත්හ.
</post>
<post>
දකුණු ආසියා මේසපන්දු සම්මේලනයේ භාණ්ඩාගාරික චන්දන පෙරේරා
චන්දන පෙරේරා මහතා 2004 අප්‍රේල් 02 වන දින පකිස්ථානයේ ඉස්ලාම්බාද් නුවර හමිඩි ශාලාවේදී පැවැති දකුණු ආසියානු මේස පන්දු සම්මේලනයේ මහා සභා රැස්වීමේ දී 2004/2005 වර්ෂයේ භාණ්ඩාගාරිකවරයා වශයෙන් තේරී පත්වන ලදී.
මෙම සම්මේලනයේ සභාපතිධූරයට නැවත වතාවක් පකිස්ථාන මේස පන්දු සංගමයේ සභාපතිත්වය දරන එස්. එච්. සහ්හා මහතාත්, ප්‍රධාන ලේකම්ධූරයට ද නැවත වතාවක් ඉන්දියානු මේස පන්දු සංගමයේ ප්‍රධාන ලේකම් වන එම්. සී. චෞහාන් මහතාත් පත් කෙරිණි. මෙම දකුණු ආසියානු මේස පන්දු සම්මේලනයේ සභාපති ලේකම් සහ භාණ්ඩාගාරික ධූරයන් නිතරගයෙන් තේරී පත් වන ලදී.
ශ්‍රී ලංකිකයෙකු විසින් අන්තර් ජාතික මේස පන්දු සංගමයක/සම්මේලනයක ප්‍රධාන නිලතලයකට පත් වන ලද ප්‍රථම නිලධාරියා ද වේ. චන්දන පෙරේරා මහතා ශ්‍රී ලංකාව තුල මේස පන්දු ක්‍රීඩාව ප්‍රචලිත කිරීම සඳහා කැපවීමෙන් කටයුතු කරන අයෙකු වන අතර, දකුණු ආසියානු කලාපීය රටවල මේස පන්දු සංගම් තුළ ප්‍රචලිත අයෙකු ද වේ. මේ හේතූන් මතම ඒ මහතාට ලැබුණු මෙම තනතුර තුළින් ශ්‍රී ලංකා මේස පන්දු ක්‍රීඩාව ඉදිරියට ගෙන යාමට මහඟු අවස්ථාවකි.
චන්දන පෙරේරා මහතා, නුගේගොඩ ශාන්ත ජෝන් විද්‍යාලයේ ආදි සිසුවකු වන අතර, කොළඹ මහ නගර සභාවේ ක්‍රීඩා භුමි හා විනෝදාංශ දෙපාර්තමේන්තුවේ ක්‍රීඩා උපදේශකයෙකු වේ. ඒ මහතා 1995/1996 සහ 1996/1997 වසර වල ශ්‍රී ලංකා මේස පන්දු සංගමයේ සභාපතිවරයා වු අතර, ඉන් අනතුරුව නැවත 2002/2003 වසරේ දී නැවත සංගමයේ ප්‍රධාන ලේකම්වරයා වශයෙන් වැඩ භාර ගන්නා ලදී. 2003/2004 වසරේදී ද සංගමයේ ප්‍රධාන ලේකම්වරයා වූ ඔහු ක්‍රීඩා අමාත්‍යවරයාගේ විශේෂ අවසරය මත 2004/2005 වසරේදී ද ප්‍රධාන ලේකම්වරයා වශයෙන් පත්වන ලදී.
</post>
<post>
පාපැදි විනිසුරුවන්ගේ පාඨමාලාව අද
ජගත් ප්‍රේමචන්ද්‍ර
ශ්‍රී ලංකා පාපැදි සම්මේලන අතුරු පාලක කමිටුව මගින් සංවිධානය කරන පාපැදි විනිසුරු පාඨමාලා අද (18 දා) සිට 24 වන දින දක්වා ශ්‍රී ලංකා පාපන්දු සම්මේලන ශ්‍රවණාගාරයේදී පැවැත්වේ.
දිනපතා උදේ 9.00 සිට සවස 5.00 දක්වා දේශන පැවැත්වෙන අතර මේ සඳහා මැලේසියාවේ මැලේසියන් පාපැදි සම්මේලනයේ ලේකම් ෆසින් සාද් මහතා සහභාගි වේ. පාඨමාලාව සඳහා සහභාගිවන්නන්ට විභාගයක් පවත්වා ඉන් සමත්වන අය සඳහා වටිනා සහතික පතක් ද නිකුත් කිරීමට අතුරු කමිටුව බලාපොරොත්තු වේ.
</post>
<post>
අම්බලන්ගොඩ සී/ස විවිධ සේවා සමූපකාරයේ ග්‍රාමීය බැංකු සේවයට අවුරුදු 40 ක් සම්පූර්ණවීම නිමිත්තෙන් පැවැති ගම හරහා දිවීමේ තරගය ආරම්භ වූ අවස්ථාව හා එම තරගයේ ජයග්‍රාහක තිදෙනා වූ එම්. ප්‍රසන්න කුමාර, (අංක 30) පළමුවැනියා එම්.එම්. පියල් විජේසිංහ (අංක 3) දෙවැනියා, ඩබ්ලිව්. අමිල තරංග (අංක 50) තුන්වෙනියා සමග සමිතියේ සභාපති ඩී. කපිල ටිරෝන් මහතා සමග ඡායාරූපයෙන් දැක්වේ.
ඡායාරූප: ඩේවිඩ් මිත්‍රසේන
අම්බලන්ගොඩ මධ්‍යම සමූහ
</post>
<post>
මහනුවරින් බිහිවූ දක්ෂ පාසල් ක්‍රිකට් ක්‍රීඩකයා
උපනන්ද ජයසුන්දර
මහනුවර ක්‍රීඩා විශේෂ වාර්තාකරු
මහනුවර ධර්මරාජ විදුහලේ චාමර කපුගෙදර පසුගියදා අවසන්වූ (2004) පාසල් ක්‍රිකට් සමය තුළ ලකුණු 1000 ඉක්මවා ලකුණු ලබාගත් මහනුවර පාසල්වල එකම ක්‍රිකට් ක්‍රීඩකයා වේ.
ඔහුගේ ලකුණු දහසට කොළඹ රාජකීය විදුහල සමග ලැබූ ලකුණු 156, පානදුර ශ්‍රී සුමංගල විදුහලට එරෙහිව ලබාගත් ලකුණු 101 ද ඇතුළත් වේ. තවද ඔහු විසින් සෙසු විදුහල් වෙනුවෙන් ලැබූ ලකුණු මෙසේය.
ධර්මාශෝක 95, ආනන්ද 86, කිංස්වුඩ් 81, මලියදේව 79, විද්‍යාර්ථ 75, සහ මහින්ද සමග ලකුණු 71 ක් සහ නොදැවි ලකුණු 56 යි. චාමර වයස 15 න් පහළ ක්‍රීඩා කරන සමය පටන් ශතක රැස්කර ඇත. ඔහු විසින් ධර්මරාජ ආදි පිල වෙනුවෙන් ශතක දෙකක් රැස්කර ඇත. තවද ඔහු බංග්ලා දේශ කණ්ඩායම සමග පැවැති තරගයේදී ඕල්කොට් කුසලාන තරගයේදී ද පිළිවෙළින් දක්ෂතම පිතිකරු සහ පන්දු යවන්නා වශයෙන් තේරුණි.
</post>
<post>
”මුරලි” බ්‍රහස්පතින්දා පස්වරුවේ මවු බිමට පා තබයි
මඟ දෙපස මහ හරසර
ලොව වැඩිම ටෙස්ට් කඩුලු බිඳ හෙලමින් ක්‍රිකට් වංශ කතාවේ අග්‍රගන්‍ය පන්දු යවන්නා බවට පත්වූ මුත්තයියා මුරලිදරන් මෙම 20 වැනි බ්‍රහස්පතින්දා (අනිද්දා) පස්වරුවේ ජාතික වීරයකු ලෙසින් මවු බිමට පය තැබීමට නියමිතය.
එදින පස්වරු 4.10 ට එමිරේට්ස් ගුවන් සේවයට අයත් ඊ. කේ. 554 දරන ගුවන් යානයෙන් මුත්තයියා මුරලිදරන් ඇතුළු සිම්බාබ්වේහිදී ටෙස්ට් හා එක් දින තරගාවලිය අති විශිෂ්ට ලෙස ජයගත් ශ්‍රී ලංකා කණ්ඩායම කටුනායක බණ්ඩාරනායක ගුවන් තොටුපොළට ළඟාවීමට නියමිතය.
ගුවන් තොටුපොළේදී මුත්තයියා මුරලිදරන් පිළිගැනීමට නියමිතව ඇත්තේ යෞවන කටයුතු හා ක්‍රීඩා ඇමැති ජීවන් කුමාරතුංග, නියෝජ්‍ය ඇමැති ශ්‍රීපති සූරියආරච්චි ඇතුළු සම්භාවනීය පිරිසක් විසිනි.
කටුනායක ගුවන් තොටුපොළේ සිට කොළඹ 7 මේට්ලන්ඩ් පෙදෙසේ ශ්‍රී ලංකා ක්‍රිකට් මූලස්ථානය දක්වා පොලිස් පෙර ගමන් රථ ඇතුළත් රිය පෙරහැරකින් මුරලි ඇතුළු ක්‍රිකට්විරුවන් පිරිස කැඳවාගෙන එන අතර මඟ දෙපස මහජනතාවගේ සුබපැතුම් හා උපහාර මුරලි වෙත පුද කරනු ඇත.
ශ්‍රී ලංකා ක්‍රිකට් මූලස්ථානයට මුරලි සම්ප්‍රාප්ත වන්නේ කනිෂ්ඨ ක්‍රීඩකයන් රැසකගේ උපහාර මධ්‍යයේ බැට් පිති ආරුක්කුවක් තුළිනි.
ශ්‍රී ලංකා ක්‍රිකට් මූලස්ථානයේදී මුරලිදරන්ගේ පවුලේ සාමාජිකයන්, ක්‍රිකට් නිලධාරීන් හා මුරලි වෙනුවෙන් සිය පෑන, කටහඬ හා කැමරා මෙහෙයවමින් ඔහුගේ දොළොස් වසරක ක්‍රිකට් දිවියට අත්වැලක් වූ මුද්‍රිත හා විද්‍යුත් මාධ්‍යවේදීන් මුරලි ට සිය උණුසුම් සුබ පැතුම් පිරිනමනු ඇත.
</post>
<post>
සිම්බාබ්වේ පුහුණුකරු ඉවත්වෙයි
සිම්බාබ්වේ ජාතික ක්‍රිකට් කණ්ඩායමේ පුහුණුකරු ජෙෆ් මාෂ් මෙම සැප්තැම්බරයේ අවසන්වීමට නියමිත කොන්ත්‍රාත්තුව තවදුරටත් දික්කර නොගැනීමට තීරණය කර තිබේ.
ජෙෆ් මාෂ් හිටපු ඕස්ට්‍රේලියානු පිලේ ආරම්භක පිතිකරුවෙකි. මේ අනුව ඔහු මෙම සැප්තැම්බර් මාසයේ සිය තනතුරෙන් ඉවත්වනු ඇත.
</post>
<post>
මුරලිට කළ අපවාදයට ඊබ්‍රාහිම් ට තරග තහනමක්
මුත්තයියා මුරලිදරන් සම්බන්ධයෙන් සිදුකළ අපහාසාත්මක ප්‍රකාශයක් නිසා සිම්බාබ්වේ පිතිකරු ඩයන් ඊබ්‍රාහිම් ට එක් ටෙස්ට් තරග වාරණයක් පනවා ඇත. ශ්‍රී ලංකාවත් සිම්බාබ්වේත් අතර බුලවායෝ හිදී පැවැති ටෙස්ට් තරගයේදී මුරලි එවූ පන්දුවක් ගැන ප්‍රකාශයක් කරමින් ´ඒක මුරලි එවූ පළමු නිත්‍යානුකූල පන්දුවයි` යනුවෙන් ඊබාහිම් කළ අපහාසාත්මක ප්‍රකාශය නිසා මෙම තරග තහනම පනවා තිබේ.
දැනට සිම්බාබ්වේ වෙනුවෙන් ටෙස්ට් තරග 22 කට සහභාගි වී ඇති ඊබ්‍රාහිම් දැනට එම කණ්ඩායමේ සිටින ජ්‍යෙෂ්ඨතම ක්‍රීඩකයකු වන අතර ඔහුට මේ නිසා ඕස්ට්‍රේලියාව සමග පවත්වන ප්‍රථම ටෙස්ට් තරගයට සහභාගි විය නොහැකි වනු ඇත.
</post>
<post>
ශ්‍රී ලංකාව ඉනිමකින් හා ලකුණු 254 කින් සිම්බාබ්වේ පරදවයි මුරලිදරන් ලකුණු 79 ට කඩුලු 4 යි
හරාරේ (රොයිටර්)
ශ්‍රී ලංකාව හා සිම්බාබ්වේ අතර බුලවායෝහි පැවැති දෙවන හා අවසාන ටෙස්ට් ක්‍රිකට් තරගයෙන් ශ්‍රී ලංකාව ඉනිමක හා ලකුණු 254 ක ජයක් වාර්තා කළේය.
දෙපිල අතර හරාරේ හි පැවති පළමු ටෙස්ට් තරගයෙන්ද ශ්‍රී ලංකාව ඉනිමක හා ලකුණු 240 ක ජයක් වාර්තා කළ අතර මේ අනුව ශ්‍රී ලංකාවට තරග 2 - 0 ක තරගමාලා ජයක් හිමි විය.
ශ්‍රී ලංකා පිලට දෙවන වතාවටත් පන්දුවට පහර දීම සඳහා සිම්බාබ්වේ කණ්ඩායම දෙවන ඉනිමේදී ලකුණු 485 ක් රැස් කළ යුතුව තිබිණි. එහෙත් ඔවුහු තරගයේ සිව්වන දිනය වූ ඊයේ සවස තේ පානයට පෙර ලකුණු 231 කට දැවී ගියහ.
සුපිරි පිට දඟ පන්දු ක්‍රීඩක මුත්තයියා මුරලිදරන් ලකුණු 79 කට කඩුලු 4 ක් බිඳ හෙළීය.
දෙවන ඉනිමේදී කඩුලු 2 ක් දැවී ලකුණු 44 ක් ලබා ගෙන සිටිමින් ඊයේ තරගය ආරම්භ කළ සිම්බාබ්වේ පිලේ කඩුලු 3 ක් ඕවර 7 ක් තුළදී ලකුණු 18 කට දිවා ආහාරයට පෙර බිඳ වැටිණි.
දිවා ආහාරයෙන් පසුව පන්දු 11 කදී ඔවුන්ගේ තවත් කඩුලු 3 ක් ලකුණු පුවරුවට එකම ලකුණක් හෝ තවත් එක්ව නොතිබියදී බිඳ වැටිණි. ඒ අනුව ඔවුන් ඕවර 12 ක් තුළදී කඩුලු 2 කට ලකුණු 125 සිට කඩුලු 8 කට ලකුණු 173 ක් දක්වා පහතට වැටිණි.
ආරම්භක පිතිකරු බ්‍රෙන්ඩන් ටේලර් සිය පිළ වෙනුවෙන් වැඩිම ලකුණු ප්‍රමාණය වූ 61 වාර්තා කළේය. මෙය ඔහුගේ මංගල ටෙස්ට් අර්ධ ශතකය විය.
මෙම තරගයේදී ශ්‍රී ලංකාව කඩුලු 3 කට ලකුණු 713 ක් වාර්තා කරමින් සිය පළමු ඉනිම නතර කළ අතර මෙය ටෙස්ට් ඉතිහාසයේ 9 වන වැඩිම මුළු ලකුණු සංඛ්‍යාව වෙයි.
තරගයේ වීරයා ලෙස කුමාර් සංගක්කාරත් තරගමාලාවේ වීරයා ලෙස නායක මාවන් අතපත්තුත් නම් කෙරිණි.
</post>
<post>
අවුරුදු 16 න් පහළ බේස්බෝල් සූරතාව මහනුවර කිංස්වුඩ් විද්‍යාලයට
ශ්‍රි ලංකා පාසල් බේස්බෝල් සංගමය සහ ශ්‍රී ලංකා බේස්බෝල් සංගමය ඒකාබද්ධ ව සංවිධානය කරන ලද සමස්ත ලංකා වයස අවුරුදු 16 න් පහළ බේස් බෝල් තරඟාවලිය පසුගිය අප්‍රේල් 30, මැයි 01 සහ මැයි 02 වන තෙදින පුරා කොළඹ ඩී. එස්. සේනානායක විද්‍යාල ක්‍රීඩා භූමියේ දී පැවැත්විණි.
මෙම තරගාවලිය සඳහා කොළඹ, නුවර, ගාල්ල, පොලොන්නරුව දිස්ත්‍රික්ක නියෝජනය කරමින් කණ්ඩායම් රාශියක් සහභාගි වූ අතර, පළමු තරගයේ සිට තම අපරාජිත බව පිළිඹිබු කළ මහනුවර කිංස්වුඩ් විද්‍යාලය, ප්‍රබල කොළඹ රාජකීය විද්‍යාල කණ්ඩායම ලකුණු 18 ට 09 ක් ලෙස පරාජය කරමින්සමස්ත ලංකා වයස අවුරුදු 16 න් පහළ බේස් බෝල් ශූරතාවය 2004 දිනා ගන්නා ලදී.
මහනුවර කිංස්වුඩ් විද්‍යාලය පළමුවෙන් ම කොළඹ රාජකීය සහ කොළඹ ඩී. එස්. සේනානායක විද්‍යාලය පරාජය කරමින් අවසාන පූර්ව වටයට සුදුසුකම් ලබා ගත්තේය. අවසාන පූර්ව තරගයේ දී කිංස්වුඩ් විද්‍යාලය අතින් පරාජයට පත් වූයේ පේරාදෙණිය ගන්නෝරුව රණබිම රාජකීය විද්‍යාල කණ්ඩායමයි. මෙහි විශේෂත්වය වූයේ කිංස්වුඩ් විද්‍යාලය සමඟ, ප්‍රතිවාදී කොළඹ රාජකීය විද්‍යාලය අවස්ථා දෙකක් තරග වැදී එම අවස්ථා දෙකේදීම ජයග්‍රහණය කිංස්වුඩ් විද්‍යාලය සතු කර ගැනීමය.
තරගාවලියේ වඩාත් වැදගත්ම ක්‍රීඩකයා ලෙස කිංස්වුඩ් විද්‍යාල කණ්ඩායම් නායක තිළින මනෝජ් ද දක්ෂතම පන්දු රකින්නා ලෙස කිංස්වුඩ් විද්‍යාල කණ්ඩායම් උප නායක ලහිරු කරුණාරත්න දක්ෂතම පන්දු යවන්නා ලෙස කිංස්වුඩ් විද්‍යාලයේ එම්. සී. යාපාරත්න ද සම්මාන දිනා ගත්හ. දක්ෂතම පන්දු පහරදෙන්නා සම්මානය කොළඹ රාජකීය විද්‍යාලයේ කණ්ඩායම් නායක යසස්වි රත්නායක දිනා ගත්තේය.
ජයග්‍රාහි මහනුවර කිංස්වුඩ් විද්‍යාල කණ්ඩායමේ පුහුණුකරු ලෙස ටී. එම්. ඩී. රංජන තෙන්නකෝන් මහතා කටයුතු කළ අතර, විදුහලේ විදුහල්පති රංජිත් චන්ද්‍රසේකර මහතාගේත්, ක්‍රීඩාභාර ආචාර්ය නාලක අඹවත්ත මහතාගේත් පූර්ණ දායකත්වය තරගාවලි ජයග්‍රහණයට මහඟු පිටිවහලක් විය..
අවසාන මහා තරගයේ ප්‍රධාන විනිසුරු ලෙස ජාතික පුහුණුකරු ජපන් ජාතික කසුහිසා උවේදා මහතා කටයුතු කළ අතර සහාය විනිසුරුවන් ලෙස සුජීව ජයන්ත විජයනායක බිමල් නන්දන සහ ශානක කුමාරගේ කටයුතු කළහ.

ජයග්‍රාහී මහනුවර කිංස්වුඩ් විද්‍යාලයීය අවු. 16 න් පහළ බේස් බෝල් කණ්ඩායම
පසුපෙළ (වමේ සිට) :- එන්. බී. හේරත්, අයි. එම්. එස්. රත්නායක, එන්. එම්. ජී. වීරරත්න, නාලක අඹවත්ත (ක්‍රීඩාභාර ආචාර්ය) තිළිණ මනෝජ් (කණ්ඩායම් නායක), ටී. එම්. ඩී. රංජන තෙන්නකෝන් (පුහුණුකරු) ලහිරු රත්නායක (කණ්ඩායම් උප නායක), පී. එස්. රෝෂන, එම්. සී. යාපාරත්න, කේ. ඒ. ඩී. තිලක්ෂ.
ඉදිරිපෙළ (වමේ සිට) :- ආර්. එම්. රණසිංහ, එච්. සී. රන්දික, පී. එල්. මොල්ලිගොඩ, එස්. ටී. අටලුගම, යූූ. එස්. සමරසිංහ, එච්. ජී. ප්‍රේමරත්න, සී. එල්. නයිනන්කඩ
</post>
<post>
ශ්‍රී රාහුල ජයගනී
මහනුවර ක්‍රීඩා විශේෂ වාර්තාකරු, උපනන්ද ජයසුන්දර විසිනි
16 න් පහළ දෙවන පෙළේ තරගයකින් කටුගස්තොට ශ්‍රී රාහුල විදුහල විසින් කෑගල්ල ශාන්ත මේරි විදුහල පරදවා ලකුණු 106 කින් ජය ලැබීය. තම ප්‍රථම තරගයේ පාසල නියෝජනය කළ අසිත කුමාර ශ්‍රී රාහුල වෙනුවෙන් ලකුණු 64 ක් (4x8)ලබා ගත්තේය. වමතින් දඟ පන්දු යවන රසික උදය කුමාර ලකුණු 30 ට කඩුලු 5 ක් දවා ගත්තේය. ශාන්ත මාරියා කණ්ඩායමේ එල්. විජේතුංග වේගවත් අර්ධ ශතකයක් ලබා ගත්තේය.
පන්දු වාර 60 කදී ශ්‍රී රාහුල 225/8 (ක්‍රිෂාන් සිල්වා 27, අසිත කුමාර 64, තුෂාර රත්නායක 42, සුනෙත් සමීර නොදැවී 43, අසිත් කුමාර 25 ට 2, ඩී, තෙලිජ්ජගොඩ 40 ට 2 යි)
ශාන්ත මරියා පන්දු වාර 28.2 කදී 119, (එල්. විජේතුංග 57, රසික උදය කුමාර 30 ට 5 යි. රූකාන්ත සමරනායක 3 ට 2 යි)
ශ්‍රී රාහුල දෙවැනි ඉනිම පන්දු වාර 19 කදී කඩුලු 6 ට ලකුණු 84 යි. (ක්‍රිෂාන් සිල්වා 28, සුමල් ප්‍රේමසිරි 38) (එල්. විජේතුංග 32 ට 3 යි)
</post>
<post>
වෙළෙඳ සේවා සය සාමාජික ක්‍රිකට් තරගාවලිය
ස්ලිම්ලයින් - ජනශක්ති සූරතා දිනයි
ජගත් ප්‍රේමචන්ද්‍ර
වෙළෙඳ සේවා ක්‍රිකට් සංගමය සංවිධානය කළ සය සාමාජික ක්‍රිකට් තරගමාලාවේ සූරයන් ලෙස ජනශක්ති රක්ෂණ සමාගම ද සූරියන් ලෙස ස්ලිම්ලයින් සමාගම ද පත් වූහ. මෙම තරග පසුගිය සති අන්තයේ කොළඹ විජේරාම මාවතේ වෙළෙඳ සේවා ක්‍රිකට් පිටියේ දී සහ ඩී. එස්. සේනානායක විද්‍යාලයීය ක්‍රිකට් පිටියේ දී පැවැත්විණ.
සූරයන් තේරීමේ තරගමාලාවේ අවසන් තරගය සඳහා ජනශක්ති සමග සෙලින්කෝ තරග වැදුණි. ප්‍රථමයෙන් පන්දුවට පහර දුන් සෙලින්කෝ පිල පන්දු ඕවර 4.3 ක දී සියල්ල දැවී ලබාගත්තේ ලකුණු 26 ක් පමණි. දක්ෂ පන්දුයැවීමක නිරත වූ ජනශක්ති පිලේ රංග ඩයස්, නිමේෂ් පෙරේරා, නන්දික රංජිත් සහ අමිල වෙත්තසිංහ එක් කඩුල්ල බැගින් ලබා ගත් හ. ජනශක්ති ක්‍රීඩකයෝ එම ඉලක්කය පසු කැර ජයග්‍රහණය කළේ පන්දු ඕවර් 2.4 ක් තුළ දී ය. ඒ වන විට ඔවුන්ගේ එක් කඩුල්ලක් පමණක් බිඳ වැටී තිබුණි.
රංග ඩයස් (ජනශක්ති) අවසන් තරගයේ වීරයා සේ ම තරගාවලියේ වීරයා ලෙස ද නම් කෙරුණ අතර කැලුම් ගම්ගොඩවිල (නවලෝක) හොඳම පිතිකරු ලෙස ද ඩී. ආරියපෙරුම (ලංකා ඔරික් ලීසින්) හොඳම පන්දුයවන්නා ලෙස ද නම් කෙරුණි.
කාන්තා තරගමාලාවේදී අවසන් තරගයේ දී සෙලින්කෝ සමාගම ලකුණු 35 කින් පරාජයට පත්කළ සිම්ලයින් කාන්තාවෝ තරගාවලියේ සූරියන් වූහ. සිම්ලයින් ක්‍රීඩිකාවන් පළමුවෙන් පන්දුවට පහර දී එක් කඩුල්ලක් පමණක් දැවී ලකුණු 68 ක් වාර්තා කළෝ ය. සෙලින්කෝ ක්‍රීඩිකාවන් පන්දු ඔවර් 5 දී කඩුලු 2 කට ලකුණු 33 රැස් කළෝය.
අවසන් තරගයේ දී හයේ පහරක් සහ 4 පහර 3 ක් සහිතව ලකුණු 34 ක් රැස්කළ චාමිනි සෙනෙවිරත්න අවසන් තරගයේ සේ ම තරගාවලියේ ද වීරයා ලෙසට නම් කෙරුණි. රෝස් ප්‍රනාන්දු (සිම්ලයින්) තරගයේ දක්ෂතම පිතිකාරිය ලෙස ද එස්. අබේරත්න (සෙලින්කෝ) දක්ෂතම පන්දුයවන්නිය ලෙස ද නම් කෙරුණි.
</post>
<post>
ලෝක බොක්සිං තරගාවලියට යන්න ශ්‍රී ලංකා ක්‍රීඩකයනට මුදල් නෑ
ජගත් ප්‍රේමචන්ද්‍ර
ලබන මස කොරියාවේ දී පැවැත්වෙන ලෝක බොක්සිං තරගාවලිය සඳහා සහභාගි කරවීමට නියමිත ශ්‍රී ලංකා බොක්සිං කණ්ඩායම මූල්‍යමය අර්බුදයක් හේතුවෙන් සහභාගීත්වය අවිනිශ්චිත තත්ත්වයක පසුවෙයි.
ශී්‍රී ලංකා ආධුනික බොක්සිං සම්මේලනය විසින් මෙම තරගාවලිය සඳහා මේ වන විට කනිෂ්ඨ ක්‍රීඩකයන් 5 දෙනෙකු සහ පරිපාලන නිලධාරියෙකු ද නම් කර තිබේ.
ජුනි මස 11 වෙනි දින සිට පැවැත්වෙන මෙම තරගාවලිය සඳහා ක්‍රීඩකයන්ගේ පුහුණුවීම හැරෙන්නට වෙනත් කිසිදු සූදානම්වීමක් මේ වන විට ද නොමැති බව බොක්සිං සම්මේලන ආරංචි මාර්ග පවසයි. සංචාරය සඳහා සහභාගි වන එක් ක්‍රීඩකයෙකු සඳහා රුපියල් ලක්ෂ එකහමාරක පමණ මුදලක් වැය වෙනු ඇතැයි ගණන් බලා තිබේ. ඒ අනුව ලක්ෂ අටකට ආසන්න මුදලක් මෙම සංචාරයේ ක්‍රීඩකයන් සඳහා පමණක් අවශ්‍යය ය.
මෙම මුදල දැරීමට සම්මේලනය සතු වත්කම් ප්‍රමාණවත් නොවීම මෙම අර්බුදයට හේතු වී තිබේ. කෙසේ වෙතත් මෙම අර්බුදය නිමා කිරීම සඳහා ක්‍රීඩා අමාත්‍යංශයේ මෙන් ම පෞද්ගලික ආයතනවලද සහය පැතීමට බොක්සිං සම්මේලනය බලාපොරොත්තු වෙයි.
සංචාරය සඳහා නම් කර ඇති ක්‍රීඩකයන්
එල්.එස්. ලක්මාල් (විද්‍යාර්ථ විශ්ව විද්‍යාල පිරිවෙන) එල්. ලක්මාල් (වේයන්ගොඩ විද්‍යාලය) ආර්.එම්. ඒ. පී. ගුණතිලක (විද්‍යාර්ථ විද්‍යාලය) එෆ්. එච්. ඒ. ඉබුනු (රාජකීය විද්‍යාලය) පී.ඒ. අයි. රාජපක්ෂ (පේරාදෙණිය මධ්‍ය මහා විද්‍යාලය) කළමනාකරු - අරවින්ද තිසේරා.
</post>
<post>
වොලිබෝල් විනිසුරුවන් බඳාවා ගනී
ශ්‍රී ලංකා වොලිබෝල් විනිසුරුවන්ගේ සංගමයට මේ වසර සඳහා නව සාමාජිකයන් බඳවා ගැනීම මේ දිනවල සිදු වේ. මේ සඳහා අයදුම්පත් බාර ගැනීමේ අවසාන දිනය ජුනි මස 25 වෙනිදා ය. සාමාජිකත්වය සඳහා අයදුම්පත සමඟ වැඩි විස්තර ලබා ගැනීමට රුපියල් 4. 50 ක් වටිනා 9x4 ප්‍රමාණයේ මුද්දර කවරයක් නියෝජ්‍ය ලේකම් බී. බී. ගුණතිලක, ´සිසිරෑස` ජනරජ මාවත , ගම්පහ යන ලිපිනයට විමසීමෙන් ලබා ගත හැක.
ජගත්
</post>
<post>
සී. ආර්. - යුද හමුදාව - මහනුවර පහසු ජයග්‍රහණ වාර්තා කරයි
සති අන්තයේ පැවැති ´කැල්ටෙක්ස්` ´ඒ` කොටසේ අන්තර් සමාජ රගර් තරගවලදී යුද හමුදාව, සී. ආර්. ඇන්ඩ් එෆ්. සී. හා මහනුවර ක්‍රීඩා සමාජය කණ්ඩායම් ජයග්‍රහණ වාර්තා කළහ.
යුද හමුදාව 29 – ආදි සහිරියන්ස් 15
ගාලු මුවදොර පිටියේදී පැවති මෙම තරගයේදී යුද හමුදා පිල ගෝල් 2 ක් හා ට්‍රයි 3 ක් මගින් සිය ජයග්‍රාහී ලකුණු 29 වාර්තා කළ අතර ආදි සහිරියන්ස් ක්‍රීඩා සමාජ පිල ගෝල් 1 ක් ට්‍රයි 1 ක් හා පෙනල්ටියක් මගින් ඔවුන්ගේ ලකුණු 15 වාර්තා කළේය.
මෙම තරගයේ පළමු භාගයට දෙවන පෙළ කණ්ඩායමක් යොදා යුද හමුදාව කළ අත්හදා බැලීම වැරදුණ අතර එහි ප්‍රතිඵලයක් වූයේ පළමු භාගය අවසන් වන විට ආදි සහිරියන්ස් පිල ලකුණු 12 – 17 කින් පෙරමුණේ සිටීමයි.
තරගයේ දෙවන භාගයේදී සිය සම්පූර්ණ කණ්ඩායම තරගයට යෙදවීම හේතුවෙන් යුද හමුදා පිලට සිත් නොගන්නා සුළු ජයග්‍රහණයක් හිමිකර ගැනීමට හැකියාව ලැබිණි.
පළපුරුදු ´සෙන්ටර්` ක්‍රීඩක කපිල නෝල්ටන් යුද හමුදාව පිල ජයග්‍රහණය කරා මෙහෙයවීය.
කෙන්යානු ජාතික ´වින්ගර්` ක්‍රීඩක අර්නස්ට් ට්‍රයි 2 ක් ලබා ගත් අතර අනෙක් `වින්ගර්` ක්‍රීඩක අලුත්ගමගේ, ෆුල් බෑක් ක්‍රීඩක ටී. ඒ. සිල්වා හා අතිරේක ෆුල් බෑක් ක්‍රීඩක තෙන්නකෝන් ට්‍රයි 1 බැගින්ද යුද හමුදාව පිල වෙනුවෙන් වාර්තා කළහ.
ටී. ඒ. සිල්වා හා ඩබ්ලිව්. එන්. කුමාර ට්‍රයි 2 ක් ගෝල් බවට පත් කළහ.
සී. ආර්. 43 – හැව්ලොක්ස් 3
ලොන්ග්ඩන් පෙදෙසේදී පැවති මෙම තරගයේදී සී. ආර්. පිල ගෝල් 4 ක් හා ට්‍රයි 3 ක් මගින් ලකුණු ලබාගත් අතර හැව්ලෝක්ස් පිලට ලකුණු ලබා ගත හැකි වූයේ පෙනල්ටියක් මගින් පමණි.
තරගයේ විවේක කාලය වන විට සී. ආර්. පිල ලකුණු 26- 0 කින් ඉදිරියෙන් සිටියේය.
ජයග්‍රාහී සී. ආර්. පිල වෙනුවෙන් ´ලෙෆ්ට් වින්ගර්` ක්‍රීඩක මුෂ්ටාක් ප්‍රථමයෙන් ට්‍රයි දිනුමක් ලබාගත් අතර කෝදාගොඩ එය ගෝල් බවට පත් කළේය. ඊට විනාඩි 10 කට පසුව ´සෙන්ටර්` ක්‍රීඩක ඩිලාන් අබේගුණවර්ධන ට්‍රයි දිනුමක් ලබාගත් අතර එය ද ගෝල් බවට පත් කිරීමට කෝදාගොඩ සමත් විය. ඊලඟට විරාජ් ප්‍රසන්න ලබා ගත් ට්‍රයි දිනුම ගෝල් බවට පත් කිරීමට කෝදාගොඩ අසමත් විය.
කෙන්යානු ජාතික ´රයිට් වින්ගර්` ක්‍රීඩක මවන්ගා ට්‍රයි දිනුමක් ලබා ගැනීමට සමත් වූ අතර කෝදාගොඩ විසින් එය ගෝල් බවට පත් කිරීම නිසා තරගයේ විවේක කාලය එළැඹෙන විට සී. ආර්. පිල ලකුණු 26- 0 කින් ඉදිරියෙන් සිටියේය.
විවේක කාලයෙන් පසුව තරගය නැවත ආරම්භයේදී 12 වන මිනිත්තුවේදී සාලිය කුමාර හැව්ලොක්ස් පිල වෙනුවෙන් එකම පෙනල්ටිය වාර්තා කළේය.
සී. ආර්. පිල වෙනුවෙන් ඉතිරි ට්‍රයි දිනුම් තලගම්පොල (1) හා මුෂ්ටාක් (2) ලබා ගත්හ. මුෂ්ටාක් ලබා ගත් ට්‍රයි දිනුම ඔහු විසින්ම ගෝල් බවට පත් විණි.
නිසාම් ජමාල්ඩීන් තරගය විනිශ්චය කළේය.
මහනුවර 81 – නාවික හමුදාව 1
වැලිසරදී පැවති මෙම තරගයේදී මහනුවර ක්‍රීඩා සමාජ පිල ගෝල් 8 ක් හා ට්‍රයි 5 ක් මගින් ලකුණු ලබා ගත් අතර නාවික හමුදාව පිලට ලකුණු ලබාගත හැකි වූයේ ගෝල් 1 ක් ට්‍රයි 1 ක් හා පෙනල්ටි 2 ක් මගින් පමණි.
</post>
<post>
හිඟුරක්ගොඩ මැරතන් ජයග්‍රාහක ජයග්‍රාහිකාවෝ
සී. අයි. සී. මැරතන් ධාවන තරගය පසුගියදා හිඟුරක්ගොඩදී පවත්වන ලදී.
උතුරු මැද පළාත් තරගයක් වූ අතර මෙයට සී. අයි. සී. සමාගම අනුග්‍රහය දැක්විය.
සී. අයි. සී. සමාගමේ ප්‍රාදේශීය අලෙවි කළමනාකරු නිශ්ශංක කුලතුංග සී. අයි. සී. සමාගමේ හිඟුරක්ගොඩ බීජ ගොවිපලේ කළමනාකාර පියනන්ද දිසානායක උතුරු මැද පළාත් ක්‍රීඩා අධ්‍යක්ෂ ආර්. ජී. එන්. චන්දසේකර යන මහත්වරුන් ගේ ප්‍රධානත්වයෙන් කාන්තා පිරිමි මැරතන් ධාවන තරගය පවත්වන ලදී.
හිඟුරක්ගොඩ ක්‍රීඩා නිලධාරී රුවන් ප්‍රසන්න මහතා මෙය සංවිධානය කළ අතර උතුරු මැද පළාත් ක්‍රීඩා දෙපාර්තමේන්තුව මෙහෙයවන ලදී.
පළමු ඡායාරූපයෙන් දැක්වෙන්නේ පිරිමි තරගයේ ජයග්‍රාහකයින් තුන් දෙනාය. දෙවන ඡායාරූපයෙන් දැක් වෙන්නේ කාන්තා තරගයේ ජයග්‍රාහිකාවෝය.
පොලොන්නරුව දිසා සමූහ - ඇම්. පී. සරත්
</post>
<post>
මාවන් පන්දු යවන්නන්ට සිය ගෞරවය පුද කරයි
ශ්‍රී ලංකා සිම්බාබ්වේ දෙවැනි ටෙස්ට් තරගයෙන් ශ්‍රී ලංකාවට ඉනිමක ජයග්‍රහණයක් හිමිවීමෙන් අනතුරුව ශ්‍රී ලංකා නායක මාවන් අතපත්තු තම පන්දු යවන්නන්ට සිය ගෞරවය පුද කළේය.
"අපි තරග දෙකේදීම ඉතා හොඳින් ක්‍රීඩා කළා" යැයි මාවන් වාර්තාකරුවන්ට පැවැසීය.
අතපත්තු (249) හා කුමාර සංගක්කාර (270) එකතුව දෙවැනි කඩුල්ල සඳහා ලකුණු 438 ක සබඳතාවයක් පිහිටවූ අතර, කඩුලු 3 ක් දැවී ලබාගත් ලකුණු 713 ටෙස්ට් වංශ කතාවේ නව වැනි වැඩිම ලකුණු සංඛ්‍යාව විය.
</post>
<post>
වසර 2012 දි ඔලිම්පික් උලෙළ පැවැත්වීම සඳහා ලොව ප්‍රධාන නගර 9 ක් තරගවැදී සිටිති. එම මහඟු අවස්ථාව හිමිවන නගරය වසර 2005 ජූලි මාසයේදී නිවේදනය කරනු ඇත.
වසර 2008 ඔලිම්පික් උලෙළ පැවැත්වෙන්නේ චීනයේ බෙයිජිං නුවරය.
2012 සඳහා තරග වැදී සිටින නගර මෙසේය.
හවානා (කියුබාව) ඉස්තාන්බුල් (තුර්කිය) ලිප්සිග් (ජර්මනිය) ලන්ඩන් (එංගලන්තය) මැඩ්ඩ්‍රිඩ් (ස්පාඤ්ඤය) මොස්කව් (රුසියාව) නිව්යෝර්ක් (ඇමරිකා එක්සත් ජනපදය) පැරිස් (ප්‍රංශය) රියෝ ද ජෙනෙයිරෝ (බ්‍රසීලය)
</post>
<post>
ජගත් ක්‍රිකට් සමුළු ප්‍රධානියා සිම්බාබ්වේ යයි
හරාරේ (රොයිටර්)
සිම්බාබ්වේ ක්‍රිකට් සංගමය හා කැරළිකාර ක්‍රීඩකයින් 15 දෙනා අතර හට ගෙන තිබෙන ආරවුලට මැදිහත්වීමක් හෝ ගිවිසුමක් ඇති කිරීමට උදව් කිරීමක් හෝ තමන් විසින් නොකරන බව ජගත් ක්‍රිකට් කවුන්සලයේ ප්‍රධාන විධායක මැල්කම් ස්පීඩ් ප්‍රකාශ කළේය.
සිම්බාබ්වේ ක්‍රීඩක අවුල දැන් දෙවන මාසය දක්වා දීර්ඝ වී තිබේ. ස්පීඩ් හරාරේ නුවරට පැමිණ ඇත්තේ මේ ආරවුල පිළිබඳව කෙළින්ම සොයා බැලීමේ ජගත් ක්‍රිකට් කවුන්සලයේ ප්‍රථම පියවර ලෙසිනි.
මා පැමිණියේ ගිවිසුමකට 'බ්‍රෝකර්වරයෙක්' වීමටත් ප්‍රශ්නයට මැදිහත්වීමටත් නෙවෙයි. මා මෙහි පැමිණ ඇත්තේ මේ ආරවුලට මැදිහත් නොවන බවට සිම්බාබ්වේ ක්‍රිකට් සංගමය සමග ඇතිකර ගත් එකඟතාවක් අනුවයි' ස්පීඩ් කීවේය.
'මාගේ සංචාරය සම්බන්ධයෙන් වන ඒ කොන්දේසිවලට මා ගරු කරනවා'.
ශී්‍රී ලංකාවට එරෙහිව පැවති තරගමාලාවේදී පලපුරුද්දෙන් තොර කණ්ඩායම් ඉදිරිපත් කිරීමට මේ ආරවුල නිසා සිම්බාබ්වේ රටට බල කෙරුණු බැවින් මේ ආරවුල පිළිබඳ ජාත්‍යන්තර ක්‍රිකට් ක්ෂේත්‍රයේ ආන්දෝලනයක් ඇති වී තිබෙන බව ස්පීඩ් කීවේය.
'ටෙස්ට් ක්‍රිකට් ක්‍රීඩාවේ සම්පූර්ණත්වය පිළිබඳව අවධානය යොමුව තිබෙනවා. මේ පිළිබඳව හා සිම්බාබ්වේ ක්‍රිකට් සංගමයේ අනාගතයට මේ ආරවුලෙන් ඇති විය හැකි බලපෑම් පිළිබඳව ප්‍රධාන වශයෙන් අප සාකච්ඡා කරනවා' යැයිද ස්පීඩ් ප්‍රකාශ කළේය.
සිම්බාබ්වේ හි ටෙස්ට් තත්ත්වය අනතුරට පත්ව ඇත්දැයි ඇසූ ප්‍රශ්නයකට ස්පීඩ් ගේ පිළිතුර වූයේ විය හැකි දේවල් ගැන කතා කිරීමට තමාට වුවමනාවක් නැතැයි යනුවෙනි.
</post>
<post>
ඌව පළාතේ හොඳම පන්දු යවන්නෝ තෝරති
බදුල්ල ක්‍රීඩා - ඩී. ටී. රාජ්
ශ්‍රී ලංකා ක්‍රිකට් සංගමය විසින් පවත්වනු ඌව පළාතේ අවුරුදු 14 හා 16 න් පහළ හොඳම වමතින් දඟ පන්දු යවන්නා සහ වේග පන්දු යවන්නා තෝරාගැනීමේ වැඩමුළුවක් ලබන 22 වන දින සිට 26 වන දින දක්වා බදුල්ල ක්‍රිකට් ක්‍රීඩාංගණයේදී පැවැත්වීමට සූදානම් කර ඇත.
මෙම ක්‍රිකට් ක්‍රීඩකයින් තෝරාගැනීම සඳහා බදුල්ල මොනරාගල, අම්පාර හා රත්නපුර යන දිස්ත්‍රික් පාසල් ළමුන් 200 පමන සහභාගි වන බව ඌව පළාත් ක්‍රිකට් සංගමයේ ලේකම් අනිල් ශාන්ත මානවඩු මහතා දිනමිණට පැවසීය. චම්පක රාමනායක හා ගාමිණී පෙරේරා යන මහත්වරුන් මෙම තේරීම සිදුකරන බව මානවඩු මහතා පැවසීය.
</post>
<post>
ප්‍රවීණයන්ගේ ලෝක මේසපන්දු තරගාවලියට 19 ක්
සුසන්ත දිසානායක
ජපානයේ යොකොහමා නුවරදී මේ මස 30 වැනි දින සිට ජුනි මස 06 වෙනිදා දක්වා පැවැත්වෙන 12 වැනි ප්‍රවීණයින්ගේ වයස සීමා මේස පන්දු ලෝක සූරතාවලියට ශ්‍රී ලංකාවෙන් 19 දෙනෙකු සහභාගි වේ.
ලෝක සූරතා තරගාවලිය සඳහා සහභාගි වන වයස් කාණ්ඩවලට අයත් ක්‍රීඩක ක්‍රීඩිකාවන් මෙසේය.
ප්‍රවීණයන්ගේ පිරිමි කණ්ඩායම්
සී.රොබට් ජෝසෆ් (වයස 65 - 69) වෛද්‍ය ජී. එන්. ලූකස් (වයස 60 - 64), එම්. එම්. එම්. ලාෆිර් (වයස 50 - 59) කලමණාකාර හා පිරිමි කණ්ඩායමේ නායක සරත් විජේසූරිය (වයස 50 - 59) උපාලි රංජිත් (වයස 50 - 59) එස්. එස්. සී. සිල්වා (වයස 50 - 59), දයා සමරවීර (වයස 50 - 59), රජිව විජේසිංහ, වරුණ ගුණවර්ධන (වයස 40 - 49), ජී. ජි. වීරක්කොඩි (වයස 40 - 49 මුළු කණ්ඩායමේ නායක), එච්. ගමගේ (වයස 40 - 49), අතුල රත්නවීර (වයස 40 - 49), සී. එම්. බන්දුල (වයස 40 - 49), ජයසිරි ඉත්තාපාන (වයස 40 - 49), කිරෝන් ෂෙනොයි (වයස 40 - 49).
ප්‍රවීණයන්ගේ කාන්තා කණ්ඩායම
අමා සුරවීර (වයස 50 - 59), නාමල් ගුණසේකර (40 - 49 කාන්තා නායිකාව) දයා පීරිස් (වයස 40 - 49) පුෂ්පා කොළඹ තන්ත්‍රී (වයස 40 - 49)
වාඩිවී වමේ සිට දකුණට
රොබට් ජෝසෆ්, සරත් විජේසූරිය, ජී. වීරක්කොඩි, (කාන්තා) එම්. එම්. එම්. ලතිෆ්, (කළමණාකාර හා පිරිමි කණ්ඩායමේ නායක) දයා සමරවීර, රජිව් විජේසිංහ, එස්. එස්. ද සිල්වා.
සිටගෙන වමේ සිට දකුණට
පුෂ්පා කොළඹ තන්ත්‍රී, දයා පීරිස්, අතුල රත්නවීර, ජයසිරි ඉත්තාපාන, කේ. ෂොනොයි වෛද්‍ය ජී. එන්. ලුකස්, වරුණ ගුණවර්ධන, එච්. ගමගේ , අමා සුරවීර, නාමල් ගුණසේකර (කාන්තා කණ්ඩායමේ නායිකා) උපාලි රංජිත්, ඩී. එම්. බන්දුල ඡායාරූපයේ පෙනී සිටි නැත.
</post>
<post>
සීදූව ඉලෙවන් ස්ටාර්ස් ට ගෝල් 4-2 ක ජයක්
සීදුව සමූහ
සීදුව "ඉලෙවන් ස්ටාර්ස්" ක්‍රීඩා සමාජය හා මීගමුව "රෙඩ් රෝස්" ක්‍රීඩා සමාජය අතර සීදුව නගර සභා ක්‍රීඩා පිටියේ දී පසුගියදා පැවති පාපන්දු තරගයෙන් 4-2 ක පහසු ජයක් සීදුව ඉලෙවන් ස්ටාර්ස් ක්‍රීඩා සමාජයට අත්විය.
තරග විනිශ්චය කේ. ජී. නිමල් මහතා සිදු කළේය.
</post>
<post>
පිළියන්දල මැදි විදුහලට ලකුණු 115 ක ජයක්
ඩිල්වින් මැන්දිස් මොරටුව ක්‍රීඩා
ඇස්ට්‍රා කුසලානය සඳහා පැවති අන්තර් පාඨශාලීය දෙවන පෙළ වයස අවුරුදු 16 න් පහළ ක්‍රිකට් තරගයෙන් පිළියන්දල මැදි විදුහල, කොළඹ වේළුවන විදුහල පරදවා ලකුණු 115 ක පහසු ජයක් අත්පත් කර ගත්තේය.
ජයග්‍රාහී පිල වෙනුවෙන් ශෂික තරංග ලකුණු 25 කට කඩුළු හයක්ද, ශිරාන් හර්ෂදේව ලකුණු 79, ගයාන් රත්නසිරි ලකුණු 60 සහ චානක රුවන්සිරි ලකුණු 57 ක් ද ලබාගත්අතර වේළුවන විදුලේ ඇම්. පී. ඔමාර් ලකුණු 68 ක් වාර්තා කළේය.
වේළුවන විදුහල - 199 - ඇම්' පී. ඔමාර් 68, ඇස්. රණසිංහ 40, ඩී. පී. රංජන් 32, ශෂික තරංග 6/25;
පිලියන්දල මැදි විදුහල - 314/8 - ෂිරාන් හර්ෂදේව 79, ගයාන් රත්නසිරි 60, චානක රුවන්සිරි 57, වී. වෙත්තසිංහ 28, (වයි. සම්පත් 3/105. ඇස්. රණසිංහ 4/70)
</post>
<post>
රන්කතා රජරට පාපැදි සවාරියේ ජය යූ. ඩී. සුමිත් අහංගමට
ශ්‍රී ලංකාවේ ප්‍රවීන පාපැදි ශූරයෙකු වන අනුරාධපුර රංජිත් අනුර පාපැදි සමාජයේ යූ. ඩී සුමිත් අහංගම 13 වන දා අනුරාධපුරයේදී පැවැති "රන්කතා" රජරට පාපැදි සවාරියේදි ඉතා තියුණු තරගයකින් පසු ජය හිමි කර ගත්තේය.
ඔහුත් සමග ක්‍රීඩකයින් 07 දෙනෙකුම එකම පොකුරට තරගය නිම කළ අතර ඉන් දෙවෙනි ස්ථානයට ටූවීල් පාපැදි සමාජයේ කිවිසුරු කරුණාරත්නටත්, එම පාපැදි සමාජයේම කවින්ද කැළුම් පෙරේරාට තෙවැනි ස්ථානයක් හිමි විය.
13 දා හරියටම උදෑසන 9.00 ට හච්සන් ටෙලිකොම් ආයතනයේ සභාපති තිරුකුමාර් නඩරාසා මහතා දුන් සංඥාවකට අනුව තරගය ක්‍රීඩකයින් 67 දෙනෙකුගේ සහභාගිත්වයෙන් ආරම්භ විය. ඒ අවස්ථාවට ශ්‍රී ලංකා පාපැදි අතුරුපාලක කමිටුවේ සාමාජික එන්. කරුණාරත්න, දිස්ත්‍රික් පාපැදි සංගමයේ ලේකම් ටී. ආර්. තිලකරත්න යන මහතුන් සහභාගිවිය.
තරගයේ ජයග්‍රාහකයාට මුදලින් රු. 5000 ක් සමගින් රු. 14,000 ක් වටිනා හචිසන් දුරකතන සම්බන්ධතාවය හිමි විය. දෙවැනි ස්ථානය සඳහාරු. 5000 ක්, සහතික පතක් සමගින් රන්කතා කුසලානය. තෙවැනි ස්ථානය සඳහා රු. 4000 ක් සමගින් සහතික පතක් හා රන්කතා කුසලානය හිමිවිය. සෙසු ත්‍යාග ලෙස 4 ස්ථානය 2000 - 5 ස්ථානය 1500 - 6 සිට 10 දක්වා රු. 1000 බැගින් හිමි විය.
තරග ප්‍රතිඵලය
1. යූ. ඩී. සුමිත් අහංගම - රංජිත් අනුරූ පාපැදි සමාජය 2. බී. පී. කිවිසුරු කරුණාරත්න - ටූ වීල් පාපැදි සමාජය 3. කවින්ද කැළුම් පෙරේරා - ටු විල් පාපැදි සමාජය 4. චාමර රෝෂාන් සෙනෙවිරත්න - රංජිත් අනුර පාපැදි සමාජය 5. නලින් අමිල කුමාර - ටූ වීල් පාපැදි සමාජය 6. අසංක දීපාල් - ශක්ති පාපැදි සමාජය 7. අසංක මංජුල - රංජිත් අනුර පාපැදි සමාජය 8. විදුරංග ජයසිංහ - රංජිත් අනුර පාපැදි සමාජය 9. උදය ක්‍රිශාන්ත - ශක්ති පාපැදි සමාජය 10. ආර්. ඩී. හේරත් - දීප්ති පාපැදි සමාජය.
</post>
<post>
රන් කතා රජරට පාපැදි සවාරියේ ජයග්‍රාහක රංජිත් අනුර පාපැදි සමාජයේ යූ. ඩී. සුමිත් අහංගම ජයග්‍රාහී කුසලානය හච්සන් ටෙලිකොම් ආයතනයේ සභාපති තිරු කුමාර් නඩරාස මහතා අතින් පිරිනැමූ අයුරු. දෙවනි ස්ථානය ටූ වීල් පාපැදි සමාජයේ කිවිසුරු කරුණාරත්න, තෙවැනි ස්ථානය දිනූ එම පාපැදි සමාජයේම නවින්ද කැළුම් පෙරේරා ද වමේ ඡායාරූපයේ වෙති. පාපැදි සවාරියේ ආරම්භක සංඥාව හච්සන් ටෙලිකොම් ආයතනයේ සභාපති තිරුකුමාර් නඩරාසා මහතා අතින් සිදුකළ අවස්ථාව දකුණේ දැක්වේ. අනුරාධපුර දිස්ත්‍රික් පාපැදි සංගමයේ උප ලේකම් උපුල් චන්දන මහතාද පෙසෙකින් සිටී.
</post>
<post>
කෝසලට හා උපුල් තරංගට එංගලන්තයේ ක්‍රිකට් පුහුණුව
ජගත් ප්‍රේමචන්ද්‍ර
පසුගිය වයස අවුරුදු 19 න් පහළ ලෝක කුසලාන ක්‍රිකට් තරගමාලාවේදී තුන් ඉරියව් ක්‍රීඩකයෙකු ලෙස දක්ෂතා දැක් වූ කෝසල කුලසේකර ට සහ ආරම්භක පිතිකරුවෙකු ලෙස දක්ෂතා දැක් වූ උපුල් තරංග ට ක්‍රිකට් ක්‍රීඩාව වැඩි දුරටත් ප්‍රගුණ කිරීම සඳහා එංගලන්තයෙන් මාස 6ක ශිෂ්‍යත්වයක් ලැබී තිබේ.
එංගලන්තයේ ශ්‍රීමත් පෝල් ගෙටී මහතා නමින් වසරකට වරක් මෙම ශිෂ්‍යත්වය ශ්‍රී ලාංකික කනිෂ්ඨ ක්‍රීඩකයන් දෙදෙනෙකුට ලබා දේ. ගිය වර මෙම වරම් හිමි වූයේ ෆර්වීස් මහරූප් ට සහ සඳුන් ඩයස්ට ය.
මොවුන් දෙදෙනා එංගලන්තයේ ගත කරන කාලය තුළ දී එරට ප්‍රාන්ත ක්‍රීඩා සමාජ දෙකක් නියෝජනය කිරීමට ද නියමිත ය. ඒ අනුව උපුල් තරංග එසෙක්ස් හි ලෙන්ටන් ක්‍රීඩා සමාජයට ද කෝසල කුලසේකර මිඩ්ල්සෙක්ස් හී ස්ටැන්මෝ ක්‍රීඩා සමාජයට ද ක්‍රීඩා කරනු ඇත.
කෝසල මහනුවර විද්‍යාර්ථ විද්‍යාලය ද උපුල් අම්බලන්ගොඩ ධර්මාශෝක විද්‍යාලය ද නියෝජනය කරති.
</post>
<post>
ශ්‍රී ලක් මලල ක්‍රීඩා උළෙලට අයැදුම්පත් කැඳවයි
ශ්‍රී ලක් මලල ක්‍රීඩා සමාජය සංවිධානය කරන වාර්ෂික කනිෂ්ඨ හා ජ්‍යෙෂ්ඨ මලල ක්‍රීඩා සූරතාවලිය සඳහා මේ දිනවල අයදුම්පත් බාරගනු ලැබේ. ලබන මස 19 සහ 20 දෙදින කොළඹ සුගතදාස ක්‍රීඩාංගනයේ දී පැවැත්වෙන මෙම සූරතාවලිය සඳහා අයදුම්පත් බාර ගන්නා අවසාන දිනය ජුනි මස 10 වන දිනයි.
වයස අවුරුදු 13 න්, 15න්, 17න් සහ 19 න් පහළ බාලක/බාලිකා ලෙස ද විවෘත කාන්තා සහ පිරිමි ලෙස ද තරග ඉසව් පැවැත්වේ. මේ සඳහා සහභාගීවීමට කැමැත්තක් දක්වන ක්‍රීඩක ක්‍රීඩිකාවන් වෙතොත් තම අයදුම්පත් 'සංවිධායක ලේකම්, ශ්‍රී ලක් මලල ක්‍රීඩා සමාජය 6/1 ජයන්ති, කඩවල පාර, පන්නිපිටිය යන ලිපිනයට යොමුකරන ලෙස සභාපති එන්. ඒ. ටී. ජයසිංහ මහතා 'දිනමිණ' ට පැවසීය.
ජගත්
</post>
<post>
ආදි ආනන්ද ක්‍රිකට් සංගමයේ ආධාරයට 'මතකයේ රැදුණු ගී'
ආදි ආනනන්දීය ක්‍රිකට් සංගමයට ආධාර පිණිස සංවිධානය කර ඇති 'මතකයේ රැදුණු ගී' සංගීත ප්‍රසංගය මැයි 22 වැනිදා රාත්‍රි 7 ට බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැත්වේ.
මෙම සංගීත ප්‍රසංගයේ දී 70 සහ 80 දශකයේ දී ශී්‍රී ලංකාවේ ඉමහත් ජනප්‍රියත්වයට පත් ගායක ගායිකාවන් මෙන්ම නව පරපුරේ ගායිකාවන් රැසක් ගී ගයනු ඇත.
ශ්‍රී ලංකා ක්‍රිකට් කණ්ඩායමේ නායක මාවන් අතපත්තු, හිටපු ශ්‍රී ලංකා ක්‍රිකට් නායක අර්ජුන රණතුංග සහ පන්දු යැවීමේ ලෝක වාර්තාවට හිමිකම් කියන මුත්තයියා මුරලිදරන් ඇතුළු ක්‍රීඩකයන් රැසක් ද මේ අවස්ථාවට සහභාගි වෙති.
</post>
<post>
ලෝක සූර මුරලිදරන්ට අද හරසර...
ජගත් ක්‍රිකට් ක්ෂේත්‍රයේ වැඩිම ටෙස්ට් කඩුලු (525) හිමි කරගෙන ලෝක වාර්තාවක් පිහිටුවූ මුත්තයියා මුරලිදරන් ජාතික වීරයා අද පස්වරුවේ මවු බිමට පා තබයි.
සිම්බාබ්වේ හි පැවැති ජාත්‍යන්තර එක් දින හා ටෙස්ට් තරග මාලාවෙන් විශිෂ්ඨ ජය්‍රහණ වාර්තා කළ මුරලිදරන් ඇතුළු ශ්‍රී ලංකා ක්‍රිකට් කණ්ඩායම ඊ.කේ. 554 දරණ ගුවන් යානයෙන් අද පස්වරු 4.10 ට කටුනායක බණ්ඩාරනායක ජාත්‍යන්තර ගුවන් තොටුපලට පිවිසීමට නියමිත ය.
යෞවන කටයුතු හා ක්‍රීඩා ඇමැති ජීවන් කුමාරතුංග හා නියෝජ්‍ය ක්‍රීඩා ඇමැති ශ්‍රීපති සූරියආරච්චි ප්‍රමුඛ සම්භාවනීය පිරිසක් ගුවන් තොටුපලේ දී මුරලිදරන් මහත් හරසරින් පිළිගනු ඇත.
කටුනායක සිට කොළඹ 7 මේට්ලන්ඩ් පෙදෙසේ 'ශ්‍රී ලංකා ක්‍රිකට්' මූලස්ථානය දක්වා 'මුරලි' ඇතුළු ශ්‍රී ලංකා ක්‍රිකට් කණ්ඩායම කැඳවා ගෙන එනු ලබන්නේ පොලිස් පෙර ගමන් රථ ඇතුළත් රිය පෙරහැරකිනි. මග දෙපස රැස්ව සිටින ක්‍රිකට් ලෝලී ජනතාවගේ සුභ පැතුම් හා උපහාර මුරලිදරන් ට පිළිගැන්වෙනු ඇත.
කණිෂ්ඨ ක්‍රිකට් ක්‍රීඩකයින් ගේ උපහාර මධ්‍යයේ ක්‍රිකට් පිති ආරුක්කුවක් තුළින් 'මුරලි' 'ශ්‍රී ලංකා ක්‍රිකට්' මූලස්ථානයට සම්ප්‍රාප්ත වනු ඇත.
ක්‍රිකට් මූලස්ථානයේ දී මුරලිදරන් ගේ පවුලේ සාමාජිකයන් හා ක්‍රිකට් නිලධාරීන් ගේ උණුසුම් සුභ පැතුම් ඔහුට පුද කෙරෙනු ඇත.
චන්ද්‍රිකා බණ්ඩාරනායක කුමාරතුංග ජනාධිපතිනිය මෙම 26 වනදා රාත්‍රියේ ජනාධිපති මන්දිරයේ දී මුරලිදරන් වෙත විශේෂ උපහාර පිරිනමනු ඇත.
</post>
<post>
මුරලිදරන් උපන් නගරයේ පිළිගැනීම් උත්සව රැසක්
මහනුවර ක්‍රීඩා විශේෂ වාර්තාකරු - උපනන්ද ජයසුන්දර විසිනි.
පන්දු යැවීමෙන් ලෝක ටෙස්ට් වාර්තාවක් පිහිටවූ මහනුවරින් බිහිවුණු මුත්තයියා මුරලිදරන් පිළිගැනීම 2004 මැයි මස 22 වන දින සෙනසුරාදා සිදු කරන අතර, ඒ පිළිබඳ විස්තර මෙසේය.
පෙ. ව. 10.30 ට :-මහනුවර උද්භිත උද්‍යානය ඉදිරිපිටදී පිළිගැනීම
මහනුවර උද්භිත උද්‍යානය අසළ දී ක්‍රීඩා ඇමති ජීවන් කුමාරතුංග මහතා සහ මහනුවර දිස්ත්‍රික් ක්‍රීඩා සංගමයේ සභාපති තිළින තෙන්නකෝන් මහතා විසින් පිළිගැනීම.
පෙ. ව. 11.00 ට :- මහනුවර කිංස්වුඩ් විදුහල ඉදිරිපිටදී පිළිගැනීම.
පෙ. ව. 11.30 ට - මහනුවර පොලීසිය ඉදිරිපිටදී පිළිගැනීම.
මධ්‍යම පළාත් නියෝජ්‍ය පොලිස්පති නිමල් මැදිවක මහතා, ජ්‍යෙෂ්ඨ පොලිස් අධිකාරී ගුණතිලක බණ්ඩා මහතා ඇතුළු පොලිස් නිළධාරීන් විසින් පිළිගැනීම.
පෙ. ව. 11.45 ට - මහනුවර ඔර්ලෝසු කණුව ඉදිරිපිටදී පිළිගැනීම
මහනුවර පුරපති, කේසර සේනානායක මහතා, නාගරික කාර්ය මණ්ඩලය විසින් පිළිගැනීම.
පෙ. ව. 12.00 ට - සිල්වෙස්ටර විදුහල ඉදිරිපිටදි පිළිගැනීම
පෙ. ව. 12.30 ට - ත්‍රිත්ව විදුහල ඉදිරිපිටදි පිළිගැනීම.
ප. ව. 12. 45 ට - විද්‍යාර්ථ විදුහල ඉදිරිපිටදී පිළිගැනීම
ප. ව. 12.50 ට - ශාන්ත අන්තෝනි බාලිකා විදුහල ඉදිරිපිටදී පිළිගැනීම
ප. ව. 1. 00 ට - ශාන්ත අන්තෝනි විදුහල ඉදිරිපිටදී
මුරලි ඉගෙනුම ලැබු පාසල වන මහනුවර ශාන්ත අන්තෝනි විදුහලේ විදුහල්පති හිලේරියන් ප්‍රනාන්දු පියතුමා, නිමල් වෙල්අමුණ මහතා ඇතුලු ගුරු මණ්ඩලය සහ සිසුන් විසින් පිළිගැනීම.
</post>
<post>
මුරලිදරන් ආරක්ෂා කර ගන්න දකුණු ආසියාවේ සහය ගන්නවා
- ශ්‍රී ලංකා අගමැති
මුත්තයියා මුරලිදරන්ගේ 'ඩූස්රා' පන්දුව නීති විරෝධී ලෙසට තීරණය කිරීම පිළිබඳව දකුණු ආසියාවේ සහයෝගය එකතු කොට ගෙන ජගත් ක්‍රිකට් කවුන්සලයට නඩු පවරන බවට ශ්‍රී ලංකා අගමැති මහින්ද රාජපක්ෂ මහතා ඊයේ ප්‍රතිඥා දුන්නේය.
ඔස්ට්‍රේලියානු අගමැති ජෝන් හොවාඩ් විසින් 'පන්දුව දමා ගසන්නකු' ලෙසින් හඳුන්වනු ලැබූ ශ්‍රී ලංකා සුපිරි පිට දඟ පන්දු යවන ක්‍රීඩක මුරලිදරන් ආරක්ෂා කර ගැනීමේ ශ්‍රී ලංකා උත්සාහයට බංග්ලාදේශය, ඉන්දියාව, හා පාකිස්ථානයේ සහාය ලබා ගැනීම පිණිස තමා එම රටවල නියෝජිතයන් හමු වන බව මහින්ද රාජපක්ෂ අගමැතිවරයා ප්‍රකාශ කළේය.
මුරලිදරන්ගේ ප්‍රශ්නයට අත නොගසන ලෙසට හා ඒ පිළිබඳව ක්‍රියා කිරීමට ජගත් ක්‍රිකට් කවුන්සලයට ඉඩ දෙන ලෙසට ජගත් ක්‍රිකට් කවුන්සලයේ ප්‍රධානියා වන එෂාන් මානි විසින් අගමැතිවරුන් දෙදෙනාටම දෙන ලද උපදේශය රාජපක්ෂ මහතා ඉවතට දැමීය.
</post>
<post>
මුරලි පන්දුව දමා ගසන බවට ඕස්ට්‍රේලියා අගමැති ප්‍රකාශ කර නෑ
මුරලිදරන් පිළිබඳව ඕස්ට්‍රේලියානු අග්‍රාමාත්‍ය ජෝන් හෝවාඩ් මහතා විසින් කරන ලද ප්‍රකාශය විද්‍යුත් හා මුද්‍රිත මාධ්‍යයෙන් වැරදි අර්ථකථනයක් දී ඇති බවත් ඒ පිළිබඳව කණගාටුවන බවත් සිය උපදේශකයන් දෙදෙනකු මගින් ප්‍රකාශයට පත්කර ඇත.
මුරලිදරන් පිළිබඳව මේ කරුණු දැනගත් වහාම ක්‍රීඩා අමාත්‍යවරයා ක්‍රිකට් පාලක මණ්ඩලයටත් අනතුරුව විදේශ කටයුතු භාර අමාත්‍යාංශයටත් ඒ හරහා ඕස්ට්‍රේලියානු මහ කොමසාරිස් කාර්යාලයටත් දන්වා කළ යුතු ඉදිරි පියවර දින දෙකකට පසුව ඒ පිළිබඳව ප්‍රතිචාරයක් දක්වා ඇති ඕස්ට්‍රේලියානු පිළිබඳව ද සාකච්ඡා කොට ඇත. අගමැතිවරයා පහත සඳහන් පණිවිඩය අමාත්‍යාංශයට එවා ඇත.
ඕස්ට්‍රේලියාවේ නිව් සවුත්වේල්ස් හි පාසල් සිසුන්ගේ අධ්‍යාපන කටයුතු නිරීක්ෂණය කිරීමට ක්‍රිකට් පිළිබඳ උනන්දුවක් ඇති ඕස්ට්‍රේලියාවේ අගමැති ජෝන් හොවාර්ඩ් මහතා කළ සංචාරයකදී එහි සිසුවකු ශ්‍රී ලංකා දඟ පන්දු යවන මුත්තයියා මුරලිදරන්ගේ පන්දු යැවීමේ විලාශයේ සැකයක් ඇත්දැයි ප්‍රශ්න කොට ඇත. මුරලිදරන් යවන ´දුස්රා` පන්දුව පිළිබඳව ජගත් ක්‍රිකට් සමුළුව සැක පහළ කරන බව එහිදී අගමැතිවරයා ඊට පිළිතුරු දෙමින් ප්‍රකාශ කොට තිබේ.
මේ පිළිබඳව ඕස්ට්‍රේලියා අගමැති හොවාර්ඩ් මහතාගේ උපදේශකවරුන් වන ඇලිස්ටෙයාර් කොක්ස් සහ ඩැරන් බ්‍රවුන් ඕස්ට්‍රේලියා අගමැතිවරයා වෙනුවෙන් ඕස්ට්‍රේලියාවේ ශ්‍රී ලංකා මහ කොමසාරිස් මේජර් ජනරාල් ජානක පෙරේරා මහතා අමතා ඇත. මුත්තයියා මුරලිදරන් පන්දුව දමා ගසන බවට අගමැතිවරයා කිසිසේත් තම ප්‍රකාශයෙන් අදහස් නොකළ බව මෙහිදී ඔවුන් පවසා ඇත. ජගත් මට්ටමේ ක්‍රිකට් ක්‍රීඩකයකු හා ලෝක වාර්තා උසුලන මුරලිදරන් පිළිගැනීමට ඕස්ට්‍රේලියාව සෑම විටකම සැදී පැහැදී සිටින බව අගමැතිවරයා දන්වා ඇත.
ප්‍රාථමික පාසලක කුඩා ළමයෙකු ඇසූ ප්‍රශ්නයකට නිකරුණේ අගමැතිවරයා සම්බන්ධ කර නගා ඇති චෝදනාව ගැන ඕස්ට්‍රේලියා මාධ්‍යයට ඕස්ට්‍රේලියා අගමැති කාර්යාලය දොස් පවසා ඇත.
</post>
<post>
ජාතික සැහැල්ලු පන්දු ක්‍රිකට් සංචිතයට ක්‍රීඩකයෝ කැඳවති
සුසන්ත දිසානායක
වසර 15 කට පසුව ශ්‍රී ලංකා සැහැල්ලු පන්දු ක්‍රිකට් සම්මේලනය විසින් ශ්‍රී ලංකා ජාතික කණ්ඩායම තෝරා ගැනීමේ සංචිතය සඳහා 1991 වසරේ ඉන්දියා සංචාරය සඳහා සහභාගි වූ ජාතික කණ්ඩායම නියෝජනය කළ ක්‍රීඩකයින්ට ඇරයුම් කර ඇත.
2003/2004 වසරේ සම්මේලනයේ 'ලංකා සිමෙන්ති' ඉනිම දෙකේ තරගාවලිය සඳහා සහභාගි වූ ක්‍රීඩා සමාජවලින් අවසන්වටය සඳහා තේරීපත් වූ කණ්ඩායම් 32 න් එක් ක්‍රීඩා සමාජයකට මෙම තරගාවලියට සහභාගි වූ ක්‍රීඩකයින් දෙදෙනෙකු බැගින් මෙම සංචිතය සඳහා ඉදිරිපත් කළ හැක.
මෙම සංචිතය සඳහා මෙසේ ඉදිරිපත් කරනු ලබන ක්‍රීඩකයින් දෙදෙනා 'ලංකා සිමෙන්ති' අනුග්‍රහය දැක් වු තරගාවලියේ දක්ෂතා දැක් වූ ක්‍රීඩකයින් විය යුතු අතර එසේ නොවුහහොත් එම ක්‍රීඩකයින් සංචිතයෙන් ඉවත් කිරීමට සිදුවේ.
මෙම ශ්‍රී ලංකා සැහැල්ලු පන්දු ක්‍රිකට් සංචිතය තෝරා ගැනීම පිළිබඳව වැඩි විස්තර ලබා ගැනීමට අවශ්‍ය ක්‍රීඩා සමාජ ඇත්නම් පහත සඳහන් ලිපිනයට ලිවීමෙන් හෝ දුරකථනයෙන් විමසීමෙන් ලබා ගත හැක.
ප්‍රධාන ලේකම් - ශ්‍රී ලංකා සැහැල්ලු පන්දු ක්‍රිකට් සම්මේලනය නො. 211 කුරුදුහේන, හේකිත්ත, වත්තල දුරකථන අංක 0788/655876, 2941764
</post>
<post>
ක්‍රීඩා ඩිප්ලෝමා පාඨමාලාවේ අයදුම්පත් 5 දක්වා
ජාතික ක්‍රීඩා විද්‍යායතනය මගින් පවත්වන ක්‍රීඩා ඩිප්ලෝමා පාඨමාලාවට බඳවා ගැනීමේ විස්තර 2004.04.16 වෙනි දින රජයේ ගැසට් පත්‍රිකාවේ පළ විය. පාඨමාලාව සඳහා අයදුම් කරන්නන්ගේ වැඩි ප්‍රයෝජනය උදෙසා අයදුම්පත් භාර ගැනීමේ අවසත් දිනය 2004 ජූනි මස 05 වෙනි දින දක්වා දීර්ඝ කර ඇත.
</post>
<post>
අන්තර් මේස පන්දු තරගාවලියේ ශූරතාව ප්‍රභාත්ට
ශ්‍රී ලංකා මේස පන්දු සම්මේලනය මගින් 2004 අප්‍රියෙල් මස 23, 24, 25 යන තෙදින තුළදී අම්බලන්ගොඩ ෆ්‍රිෂරිස් ක්‍රීඩා සංකීර්ණයේ පැවැති සමස්ත ලංකා අන්තර් පාසල් මේස පන්දු තරගාවලියේ 13 පහළ සහ 15 පහළ තරගවල ශූරතාවයන් මහනුවර කටුගස්තොට ශාන්ත අන්තෝනි මහා විදුහල දිනා ගැනීමට සමත්විය.
විදුහල් කීපයකින් මෙම තරගාවලිය සඳහා ඉදිරිපත්වූ එම සිසුන් අභිබවා යමින් ඉහත විදුහලේ ප්‍රභාත් චාවි සිසුවා එම ශූරතාවයන් හිමිකර ගන්නා ලදී.
මේ සඳහා දිරි දුන් විදුහල්පති හිලේරියන් ප්‍රනාන්දු පියතුමා, මේස පන්දු පුහුණුකරු විදුහල් ආදි ශිෂ්‍ය දුලාන් පෙරේරා ගුරු මණ්ඩලය ඇතුළු සැමට ප්‍රභාත් චාවි සිසුවා සිය ස්තුතිය පුද කරයි.
ජී. නිහාල් ප්‍රනාන්දු – කුඩා පයාගල
</post>
<post>
නුවර එළිය දිසා ක්‍රීඩා තරග 23 දා
නුවරඑළිය මධ්‍යම සමූහ
නුවරඑළිය දිස්ත්‍රික්කයට අදාල ප්‍රාදේශීය මහ ලේකම් කොට්ඨාස පහක පැවති, මලල ක්‍රීඩා තරගාවලියේ , අවසාන දිස්ත්‍රික් මහා තරගය ලබන 23 දා පෙ. ව. 10. 00 ට නුවරඑළිය වැඩ බලන දිසාලේකම් ඩී.පී. ජී. කුමාරසිරි මහතාගේ ප්‍රධනත්වයෙන් නුවරඑළිය නගර සභා ක්‍රීඩා පිටියේ දී උත්සව ශ්‍රීයෙන් පැවැත් මේ. ජාතික මට්ටවේ ධාවන ගූර සුගත් තිලකරත්න චන්දාදාස් හා ගුණවර්ධන යන ක්‍රීඩා ශූරින්ද සහභාගි වන මෙම අවසාන මහ තරගාවලියෙන් අනතුරුව එහි ජය සංඛේත ප්‍රධානය එදින පස්වරුවේ සිදු කිරීමට නියමිත බැව් නුවරඑළිය දිස්ත්‍රික් ක්‍රීඩා නිලධාරි ආරියරත්න මහතා සඳහන් කරයි.
</post>
<post>
උපනන්ද ජයසුන්දර මහනුවර ක්‍රීඩා විශේෂ වාර්තාකරු
පසුගියදා බෝගම්බර ක්‍රීඩාංගනයේදී පැවැති අන්තර් බන්ධනාගාර ජවන හා පිටිය තරගාවලියේ ලකුණු 252 ක් ලබා කණ්ඩායම් ශූරතාවය දිනූ මහනුවර බන්ධනාගාරයේ ක්‍රීඩා නායක නිමල් කරුණාරත්න සහ නායිකා ජී.ජී. අයිරන්ගනී ශූරතා කුසලාන ප්‍රධාන අමුත්තා වන මහනුවර මහ දිසාපති ඒ.ඇම්.ඇල්.බී. පොල්ගොල්ල මහතාගෙන් ලබාගන්නා අයුරු දැක්වේ.
ඡායාරූපයෙන් දැක්වෙන්නේ වයස 18 – 50 වයස් සීමාවේ දක්ෂතම ක්‍රීඩකයා වශයෙන් තේරුණු මහර බන්ධනාගාරයේ කේ.එම්.වී.වී. කුලතුංග බෝගම්බර බන්ධනාගාරයේ ප්‍රධාන ජේලර් අනුර ඒකනායක මහතාගෙන් ත්‍යාගයක් ලබාගැනීම දැක්වේ. ප්‍රධාන සංවිධායක චන්දන ඒකනායක ද ඡායාරූෑපයේ වේ.
</post>
<post>
කොදෙව් පිල එක්දින තරගාවලියේ 3 - 0 ක ජයක් වාර්තා කරයි
බංගලාදේශයත් බටහිර ඉන්දීය කොදෙව් අතර ග්‍රෙනේඩා හි සාන්ත ජෝර්ජ් ක්‍රීඩාංගණයේ දී පැවැති තුන්වන හා අවසන් එක්දින තරගයෙන් කොදෙව් කණ්ඩායමට කඩුලු හතක ජයග්‍රහණයක් අත් විය. මේ අනුව තරග තුනකින් සමන්විත වු එක්දින තරගාවලියෙන් 3 - 0 ක ජයක් කොදෙව්වන්ට හිමි විය.
මුළින් පන්දුවට පහරදුන් බංගලාදේශය කඩුලු 7 ක් දැවි ලකුණු 118 ක් ලබාගත් අතර කොදෙව් පිල කඩුලු තුනක් දැවී ලකුණු 119 ක් ලබාගෙන තරගයෙන් පහසු ජයග්‍රහණයක් ලැබීය.
කොදෙව්පිල වෙනුවෙන් ඩී. ස්මිත් නොදැවී ලකුණු 39 ක්ද ඩී. ආර්. ස්මිත් හා චන්ද්‍රපොල් පිළිවෙලින් ලකුණු 23 ක් හා 24 ක් ද ලබා ගත්තේය. හබ්බුල් බසාර් ලකුණු 42 ක් රැස් කළේය.
මෙම තරගාවලියේ තරග තීරක ලෙස කටයුතු කළේ ශ්‍රී ලංකාවේ රොෂාන් මහානාම ය.
</post>
<post>
පුත්තලම දිසා පාපන්දු සූරතාව වෙන්නප්පුව ප්‍රා.ලේ. කොට්ඨාසයට
මුන්නේශ්වරම සමූහ
යෞවන කටයුතු හා ක්‍රීඩා අමාත්‍යාංශයේ හා වයඹ පළාත් ක්‍රීඩා අමාත්‍යාංශයේ මෙහෙයවීමෙන් පුත්තලම දිස්ත්‍රික් ප්‍රාදේශීය මහා ලේකම් කොට්ඨාස අතර පාපන්දු තරගාවලියේදී මේ වසරේ දිස්ත්‍රික් පාපන්දු ශූරතාව වෙන්නප්පුව ප්‍රාදේශීය මහ ලේකම් කොට්ඨාසය හිමිකර ගනු ලැබීය. ඔවුන් ගෝල් 3 - 1 කින් හලාවත ප්‍රාදේශීය මහා ලේකම් කොට්ඨාසය පරාද කරනු ලැබීය.
 පුත්තලම දිස්ත්‍රික් ක්‍රීඩා නිලධාරි එඩ්වඩ් මාර්ෂල් මහතාගේ මෙහෙයැවීමෙන් සංවිධානය කර තිබූ මෙම පාපන්දු තරගාවලිය හලාවත හරේන්ද්‍ර කොරයා ක්‍රීඩාංගණයේදී පැවැත්වුණි. පුත්තලම දිසාව තුළ ප්‍රාදේශීය මහා ලේකම් කොට්ඨාස 16ක් ඇතත් මෙම තරගාවලියට එක්වූයේ හලාවත මාදම්පේ, මහවැව හා වෙන්නප්පුව යන මහා ලේකම් කොට්ඨාස නියෝජනය කරන පාපන්දු කණ්ඩායම් පමණි.
මාදම්පේ හා වෙන්නප්පුව කොට්ඨාස අතර පැවැති තරගයේදී ගෝල් 0 - 5 ක ජයක් වෙන්නප්පුව කණ්ඩායමට හිමි වුණි. මහවැව හා හලාවත අතර තරගයේ දී ගෝල් 0 - 4 ක ජයක් හලාවත පිලට හිමි වුණි. ඒ අනුව හලාවත හා වෙන්නප්පුව අතර අවසාන මහා තරගය පැවැතියේය. වෙන්නප්පුව නියෝජනය කළේ වෙන්නප්පුව නිව් යංග්ස් ක්‍රීඩා සමාජ ක්‍රීඩකයන්ය. චිලව් යූත් හා හලාවත ආනන්දියන්ස් ක්‍රීඩා සමාජ ක්‍රීඩකයන් හලාවත ප්‍රාදේශීය ලේකම් කොට්ඨාසය නියෝජනය කරන ලදී.
ගෝල් 3 ක් පහසුවෙන් ලබා ගත්හ. එම ගෝල් රෝහිත ප්‍රනාන්දු හා සුසිල් ලබා දුන්හ. මෙහිදී හලාවත කණ්ඩායම ලබා ගත්තේ එක ගෝලයක් පමණි. එය ලබාගනු ලැබුවේ ඩිල්කා චාමර ප්‍රනාන්දුයි.
</post>
<post>
හලාවත හරේන්ද්‍ර කොරයා ක්‍රීඩාංගණයේදී පැවැති 2004 වසරේ පුත්තලම දිස්ත්‍රික් පාපන්දු තරගාවලියේදී ශූරතාව දිනූ වෙන්නප්පුව ප්‍රාදේශීය ලේකම් කොට්ඨාස පිල (වෙන්නප්පුව නිව් යංග්ස් ක්‍රීඩා සමාජය) පින්තූරයේ දැක්වේ. ශ්‍රීනාත් දිලංක සුනිල් ගාමිණී ප්‍රනාන්දු (කළමනාකරු) රංග සමීර, සුරේශ් ප්‍රනාන්දු, රෝහිත ප්‍රනාන්දු (20) සුසන්ත ප්‍රියදර්ශන, සමන්ත ප්‍රනාන්දු, සුමුදු රනිල්, සුමගි පෙරේරා, සම්පත් පෙරේරා, ගයාන් නිශාන්ත, නිමල් වසන්ත, ටිරෝන් ඉන්දික, සමීර නුවන්, රුචිර ප්‍රියංකර යන ක්‍රීඩකයන් පින්තූරයේ වේ.
පින්තූරය: මුන්නේශ්වරම සමූහ
</post>
<post>
එතෙර කෙළිබිම
ට්‍රෙස්කොතික්ට පීඩනයක්
ලන්ඩන් (ඒ. එෆ්. පී.)
නවසීලන්තය හා එංගලන්තය අතර පැවැත්වෙන ටෙස්ට් තරගමාලාවේදි එංගලන්තයේ වැඩ බලන නායක මාකස් ට්‍රෙස්කොතික් හට පීඩනයකට මුහුණ දීමට සිදුවනු ඇතැයි නවසීලන්ත නායක ස්ටීවන් ෆ්ලෙමිං පැවසීය.
නිත්‍ය නායක මයිකල් වෝන් ගේ දණිස් ආබාධයක් නිසා ඔහු වෙනුවට ට්‍රෙස්කොතික් නායකත්වය දක්වා උසස් කොට තිබේ.
ජගත් ක්‍රිකට් කවුන්සලය දෙබිඩි පිළිවෙතකලු
නයිරෝබී (ඒ. එෆ්. පී.)
ක්‍රීඩකයන්ට එරෙහිව 'තරග පාවාදීම' පිළිබඳ කාරණා සෝදිසි කර බැලීමේදි ජගත් ක්‍රිකට් කවුන්සලය දෙබිඩි පිළිවෙතක් අනුගමනය කරන බවට කෙන්යානු නීතිඥවරයෙක් චෝදනා කරයි.
හිටපු කෙන්යානු ක්‍රිකට් නායක මොරිස් ඔඩුම්බේ ට එරෙහිව නයිරෝබි හිදී පැවති මූලික පරීක්ෂණයේදී සිය විරෝධතා මතු කළ ඉෂාන් කපිලා නීතිඥවරයා, ජගත් ක්‍රිකට් කවුන්සලයේ දූෂණ විරෝධී හා ආරක්ෂක අංශය තම සේවාදායකයාට එරෙහිව යුක්තියේ නීති උල්ලංඝනය කොට ඇතැයි පැවසීය.
බුකී හිමිකරුවකු බව නොදැන ඉන්දියා ව්‍යාපාරිකයකු වන ජග්දිශ් සෝධි සමග තමා සබඳතා පැවැත්වු බවට ඔඩුම්බේ පිළිගෙන ඇතත් ඔහු තරග පාවාදීම සඳහා මුදල් ලබාගෙන නැතැයි කපිලා ප්‍රකාශ කර සිටියේය.
සුප්‍රසිද්ධ බුකි හිමිකරුවන් සමග විවෘතව සබඳතා පැවැත් වූ මුල් පෙලේ ක්‍රිකට් ක්‍රීඩකයින්ට එම වරදවලට නඩු පවරා නොතිබියදී ප්‍රසිද්ධියක් නැති ක්‍රීඩකයෙකුට එරෙහිව කවුන්සලය ගෙන ඇති ආකල්පයේ වෙනසක් පෙන්නුම් කරන බවද කපිලා කීවේය.
සිම්බාබ්වේ - ඕස්ට්‍රේලියා ක්‍රිකට් සැක සහිතයි
හරාරේ (ඒ. එෆ්. පී.)
සිම්බාබ්වේ ජ්‍යෙෂ්ඨ ක්‍රිකට් ක්‍රීඩකයින් ඔවුන්ගේ වර්ජනය අවසන් කිරීම ප්‍රතික්ෂේප කොට ඇති බැවින් ඔස්ට්‍රේලියානු පිලේ ද්විත්ව ටෙස්ට් සිම්බාබ්වේ තරග සංචාරය සිදු වේදැයි සැක පහළ වී තිබේ.
පැය 36 ක් තිස්සේ එක දිගට පැවති සාකච්ඡාවලින් පසුව ක්‍රීඩකයින් ඔවුන්ගේ වර්ජනය නවතා දමනු ඇති බවට සිම්බාබ්වේ ක්‍රිකට් සංගමය කළින් අපේක්ෂා කර තිබිණි.
</post>
<post>
ශ්‍රී ලංකා ක්‍රිකට් කණ්ඩායමේ නායක මාවන් අතපත්තු
මුරලි මා සමඟයි මුල්ම සංචාරයට සහභාගි වුණණ් අපි ගියේ එංගලන්තයටයි. අපිව තට්ටු 14ක ගොඩනැගිල්ලක කාමරයක නවාතැන් ගත්තා. එහිදී අපි දෙන්නා එකටයි ඉන්නට සිදුවුණේ. එම කාමරයේ පුදුම සීතලක් තිබුණා. මුරලිට කවුරු හරි කියා තිබුණා එංලන්තයේ හරිම සීතලයි ඒ නිසා පන්දු යවන්න බැහැ කියලා. ඇගිලි සීතල නිසා කරකවන්න බැහැ කියා තිබුණා. එවිට මුරලි කාමරයේ තිබු ඇපල් ගෙඩියක් ගෙන කාමරයේ ජනේලය හැරලා ඔහුගේ අත එළියට දමා කරකවමින් සිටියා. ඒ නිසා ඔහුගේ උනන්දුව මා හොඳින්ම දැක්කා.
</post>
<post>
දුෂ්කරම අවස්ථාවේ මා රැකගත් සැමට ස්තූතියි
-මුරලිදරන්
බන්දුල මොල්ලිගොඩ සහ සම්පත් බණ්ඩාර
මගේ ක්‍රිකට් ජීවිතයේ ඉතාමත් දුෂ්කර අවස්ථාව වන්නේ 1995 වසරේ ඕස්ට්‍රේලියාවේදී පන්දුව විසි කිරීමේ චෝදනාවට ලක්වූ අවස්ථාවයි. ඒ අවස්ථාවේදී ශී්‍රී ලංකා කණ්ඩායමේ නායකයා වූ අර්ජුන රණතුංග, උප නායක අරවින්ද ද සිල්වා, ක්‍රිකට් පාලක මණ්ඩලයේ සභාපතිව සිටි ආනා පුංචිහේවා එවකට උප සභාපතිව සිටි තිලංග සුමතිපාල වැනි මහත්වරුන් මා වටා සිටිමින් මට උදව් කළා. ධෛර්යමත් කළා. මගේ කණ්ඩායමේ සගයන් මට ශක්තියක් වුණා. එහෙම වුණේ නැත්නම් මට ලෝක වාර්තාව තබන්න වෙන්නේ නැහැ.
2007 ලෝක කුසලාන තරගාවලියෙන් පසු මම ක්‍රිකට් ක්‍රීඩාවෙන් සමුගන්න තීරණය කරලා තියෙනවා. එතෙක් මම කණ්ඩායම වෙනුවෙන් මගේ උපරීම සේවය ඉටුකරනවා.
දුස්රා පන්දුව ගැන නියම තත්ත්වය කවුරුත් දන්නේ නැහැ. ඒ පන්දුව හැර වෙනත් තුරුම්පු මට ඕනෑ තරම් තියෙනවා. මාධ්‍යවලින් පලවෙන්නේ අතනින් මෙතනින් හරි රෙකමදාරුව කවුරුත් දන්නේ නැහැ. මම හිතන්නේ නැහැ ඒක නීති විරෝධියි කියලා.
ඕස්ට්‍රේලියානු සංචාරයට සහභාගි වන්නේ දැයි මාධ්‍යවේදියකු නැඟූ පැනයට පිළිතුරු දුන් මුත්තයියා මුරලිදරන්
ක්‍රිකට් පාලක මණ්ඩලය ගන්නා ඕනෑම තීරණයකට මා එකඟ වෙනවා යැයි කීය.
</post>
<post>
මුරලි ගැන සෑම ශී්‍රී ලාංකීකයෙක්ම ආඩම්බරයට පත්විය යුතුයි
- අරවින්ද ද සිල්වා
දඟ පන්දු යවන මුත්තයියා මුරලිදරන් වැඩිම ටෙස්ට් කඩුලු ලබා තබා ඇති ලෝක වාර්තාව පිළිබඳව සෑම ශ්‍රී ලාංකීකයෙකුමත් සියළුම ශ්‍රී ලංකා ක්‍රිකට් ක්‍රීඩකයනුත් ආඩම්බර විය යුතු කරුණකයි ශ්‍රී ලංකා ක්‍රිකට් උපසභාපති අරවින්ද ද සිල්වා ඊයේ රාත්‍රි මුත්තයියා මුරලිදරන් පිළිගැනීමට ක්‍රිකට් මුලස්ථානයේ පැවැති උත්සවයකදී පැවසීය.
වසර ගණනාවක් මහන්සියෙන් කළ කැපවීමේ ප්‍රතිඵළය මුරලිදරන් අද ලබන බවද අරවින්ද කීවේය.
ශ්‍රී ලංකා ක්‍රිකට් ආයතනයත් හිටපු සභාපති තිලංග සුමතිපාල මහතාගේත් සුබ පැතුම් මේ අවස්ථාවේ තමා පිරිනමන බවද අරවින්ද ද සිල්වා පැවසීය.
" මුත්තයියා මුරලිදරන් යනු කණ්ඩායම් හැඟීමෙන් කණ්ඩායම වෙනුවෙන් කැප වීමෙන් සිටින ක්‍රීඩකයෙක්. මේ තත්ත්වයට ඒමට ඔහු ගොඩාක් කැප කිරීම් කර තිබෙනවා."
මුරලිදරන්ට ලෝක වාර්තාව කරායාමට මුළු කණ්ඩායමේම සහය ලැබුණා."
1995 ඕස්ට්‍රේලියාවේදී ප්‍රථම වරට මුරලිදරන් පන්දුව ගසා දමන බවට එරට විනිසුරුවන් කී අවස්ථාවේත් තමාත් හිටපු නායක අර්ජුන රණතුංගත් හිටපු ක්‍රිකට් පාලක මණ්ඩලයත් මුරලි නිදොස් කිරීමට පියවර ගත් බවද අරවින්ද ද සිල්වා කීවේය.
</post>
<post>
සන් එෆ් එම් සත් සාමාජික රගර්
ශ්‍රී ලංකාවේ දැන්වීම් ප්‍රචාරක ක්ෂේත්‍රය සඳහා ප්‍රථම වරට සංවිධාන කෙරෙන සන්. එෆ්. එම්. සත් සාමාජික රග්බි තරගාවලිය මැයි 29 වැනිදා හැව්ලොක්ස් ක්‍රීඩාංගණයේදී පැවැත්වේ.
රග්බි සැණකෙළියක් ලෙසින් පැවැත්වෙන මෙම තරගාවලියට මේ වනවිටත් අයදුම් කර ඇති දැන්වීම් ප්‍රචාරක ආයතන සංඛ්‍යාව 11 කි. තරගාවලියේ තවත් විශේෂත්වයක් වන්නේ ජයග්‍රාහකයන්ට විශාල මුදල් ත්‍යාග හිමිවීමයි.
සන් එෆ්. එම්. ඇඩ්-රග්බි සෙවන්ස් තරගාවලියේ ජයග්‍රාහකයන්ට මුදලින් රුපියල් ලක්ෂයක් පිරිනැමෙන අතර අනුශූරයන්ට රුපියල් පනස් දහසක් සහ තුන්වන ස්ථානයට රුපියල් විසිපන් දහසක් පිරිනැමේ. තරගාවලිය කුසලාන, පළඟ සහ පළිහ යන අංශ තුනෙන් පැවැත්විමට නියමිතයි.
තරගයේ විනිශ්චය ශ්‍රී ලංකා රග්බි පාපන්දු සම්මේලන විනිසුරුවන් විසින් සිදු කරනු ඇත.
දිවයිනේ සුප්‍රකට රග්බි කණ්ඩායම් දෙකක් සහභාගි වන ආරාධිත තරගයකින් ද සන් එෆ්.එම්. ඇඩ් - සෙවන්ස් රග්බි තරගාවලිය වර්ණවත් වේ. රග්බි සැණකෙළියක් ලෙසින් පැවැත්වෙන මෙම තරගාවලිය සඳහා විනෝදාස්වාදය සැපයීමට සන් එෆ්. එම්. නිවේදකයන්ද එක්වනු ඇත.
</post>
<post>
මහරගම ක්‍රීඩා සමාජය
ක්‍රිකට් හා ජූඩෝ සංචිත
මහරගම විශේෂ - වේහැල්ලේ පියතිලක
මහරගම ජාතක තරුණ සේවා සභාවට අනුයුක්ත මහරගම තරුණ මධ්‍යස්ථානය පවත්වා ගෙන යන "මහරගම ක්‍රීඩා සමාජය" ක්‍රිකට් සහ ජූඩෝ ක්‍රීඩා පුහුණු සංචිත ඇති කිරීම අරඹා ඇත. වයස් පරිමාණ අනුව ක්‍රීඩා සංචිත ඇති කෙරේ. වයස 29 දක්වා පාසල් යන හෝ පාසල් හැරගිය අයට මෙම අවස්ථාව විවෘතය.
වැඩිමපත් තොරතුරු සඳහා කාර්යාලීය වේලාවන්හිදී ජාතික තරුණ සේවා සභාව මහරගම තරුණ මධ්‍යස්ථාන ක්‍රීඩා සමාජය හයිලෙවල් පාර මහරගම යන ලිපිනයෙන් ලබාගත හැකිය.
පුරප්පාඩු ඇත්තේ සීමිත සංඛ්‍යාවක් හෙයින් පලමුව පැමිනීමේ ක්‍රමය යටතේ ක්‍රීඩක ක්‍රීඩිකාවන් තෝරා ගැනේ.
</post>
<post>
ආසියානු / ජර්මන් ක්‍රීඩා හුවමාරු වැඩ සටහන
ටේබල් ටෙනිස් පිලක් ඉන්දියාවේ සංචාරයක
සිරිකුරුසයෙන් නමයක්
ආසියානු / ජර්මන් ක්‍රීඩා හුවමාරු වැඩ සටහන යටතේ ගම්පහ සහ කොළඹ තෝරාගත් දක්ෂ ක්‍රීඩක ක්‍රීඩිකාවන් 21 දෙනෙකු ඉන්දියාවේ චෙන්නායි නගරයේ මේස පන්දු පුහුණු කඳවුරකට සහ තරගාවලියකට සහභාගි වීම සඳහා මේ මස 22 වන දින දිවයිනෙන් පිටත්ව ගියහ.
මෙම කණ්ඩායමට පහත සදහන් ක්‍රීඩක ක්‍රීඩිකාවන් සහ නිලධාරීන් අයත් වූ අතර මින් ක්‍රීඩිකාවන් 9 දෙනෙක්ම ගම්පහ සිරිකැරුස විද්‍යාලයෙනි.
ක්‍රීඩිකාවන්
කෞෂල්‍යා නෙත්තසිංහ (නායිකා) කසුනි පවිත්‍රා දසානායක , හිමාෂා ද සිල්වා , සින්තියා රූබන් , අකිලා නිපුනි ජයමාන්න , දිලිනි වීරසිංහ , නීනා අනුපමා , සුවිනි නිමේෂා, ගිම්හානි නිවන්දිකා , ලින්ඩා දහනායක , රොෂෙල් හල්ලල , කාංචනා දිල්රුක්ෂි සහ උත්පලා පුෂ්පකුමාර 
ක්‍රීඩකයන්
සිතුම් චතුරංග (නායක) , දිනූෂ සුරංග ,නිලූෂ තරංග, ඩිලාන් පෙරේරා , ගයාන් දිලූප , දෂාන් පතිරත්න , විරත් මධුරප්පෙරුම සහ කසුන් කවිකේෂව
නිලධාරීන්
චිරාන් ක්‍රිෂාන්ත සිරිවර්ධන මහතා (කළමණාකාරු) , නිමල් දසනායක මහතා (උප කළමණාකරු) අනුර ලාල් මහතා (පුහුණුකරු)
ආසියානු ජර්මන් ක්‍රීඩා හුවමාරු වැඩ සටහනේ නියෝජ්‍ය ප්‍රධාන ලේකම් චන්දන පෙරේරා මහතා මෙම සංචාරයට ආසියානු ජර්මන් ක්‍රීඩා හුවමාරු වැඩ සටහනේ ප්‍රධාන නියෝජිතයා වශයෙන් සහභාගි වන අතර එරටදී ඉන්දියානු පුහුණුකරුවන් සහ ප්‍රධාන පෙළේ මේස පන්දු කණ්ඩායම් අප දිවයිනට ගෙන්වාගැනීමට ඉන්දියානු නිලධාරීන් සමඟ සාකච්ඡා කරනු ඇත. ඒ මහතා ශ්‍රී ලංකා මේස පන්දු සංගමයේ ප්‍රධාන ලේකම්වරයා ලෙසද කටයුතු කරයි.
</post>
<post>
මේස පන්දු තේරීම් කමිටුව යළිත් තේරී පත්වේ
ජගත් ප්‍රේමචන්ද්‍ර
2002/03 වසරේ සිට අඛණ්ඩව මේසපන්දු තේරීමේ කමිටුවේ සිටි සාමාජිකයන් සියලුම දෙනා 2004/05 වසර සදහා ද පත්කිරීමට ක්‍රීඩා හා යෞවන කටයුතු අමාත්‍ය ජීවන් කුමාරතුංග මහතාගේ අනුමැතිය ශ්‍රී ලංකා මේස පන්දු සම්මේලනය වෙත ලැබී ඇත. පසුගියදා ශ්‍රී ලංකා මේස පන්දු සම්මේලනය විසින් කරනු ලැබූ ඉල්ලා සිටීමක් මත මෙම පත්කිරීම සඳහා අනුමැතිය ලැබී ඇත.
තේරීම් කමිටුවේ සභාපති ලෙස සුනිමල් ප්‍රනාන්දු මහතා කටයුතු කරන අතර රජීව විජේතුංග, ස්වර්ණා පීරිස්, ෆික්රි ෆාවුස් සහ දිල්ශාන් සෙනෙවිරත්න යන මහත්ම මහත්මීන් සෙසු නියෝජිතයන් සේ කටයුතු කරති.
</post>
<post>
ගාල්ල සංඝමිත්තා බාලිකා විද්‍යාලයීය ප්‍රාථමික අංශය මගින් සංවිධානය කරන ලද ක්‍රීඩා උළෙලක් විද්‍යාලයීය ක්‍රීඩාංගණයේදී පසුගියදා පැවැත්විණ. එහිදී කාගේත් සිත් ගත් අංගයක් වූ 2 ශ්‍රේණියේ සිසුවියන් අන්ධයා කිරි කැවීමේ තරගයට සහභාගි වූ අයුරුයි මේ. ගාල්ල නාගරික කොමසාරිස් ඒ.ඒ.එල්. ගුණවර්ධන හා විදුහල්පතිනි කේ. ධර්මලතා යන මහත්ම මහත්මීන්ගේ ප්‍රධානත්වයෙන් මෙය පැවැත්විණි.
ඡායාරූපය: නන්දසේන ගමගේ
</post>
<post>
ජපානයේ පැවැත් වෙන 12 වෙනි ලෝක ප්‍රවීනයන්ගේ මේස පන්දු ශූරතාවය ´ 2004´ සඳහා ශ්‍රී ලාකාවෙන් සහභාගීවෙන ලංකා බී. සී. සී. ආයතනයේ පුෂ්පකාන්ති කොළඹතන්ත්‍රී ක්‍රීඩිකාව වෙත ගුවන් ගමන් ප්‍රවේශ පත්‍රය සඳහ රුපියල් පනස්නවදහස් පන්සියයක චෙක්පත වැවිලි කර්මාන්ත අමාත්‍ය අනුර ප්‍රියදර්ශන යාපා මහතා අතින් ප්‍රදානය කෙරිනි.
මැයි මස 30 වෙනි දින සිට ජූනි 05 වෙනිදා දක්වා තරගාවලිය පැවැත්වෙන අතර ශ්‍රී ලංකා තේ මණ්ඩලය විසින් මෙම මුල්‍ය අනුග්‍රහය දක්වා ඇත. එම ක්‍රීඩිකාව වෙත ඇමතිවරයා අතින් චෙක්පත ප්‍රදානය කල අයුරු ඡායාරූපයෙන් දැක්වේ. වැවිලි කර්මාන්ත අමාත්‍ය වරයාගේ පුද්ගලික ලේකම් රවී පෙරේරා, වැවිලි කළමණාකරන අධ්‍යක්ෂක අබේනන්ද ඩයස් යන මහත්වරු ද එම අවස්ථාවට එක්වූහ.
</post>
<post>
පසුගිය මැයි 2 – 7 දක්වා චීනයේ ෂැන්ජැන් නුවර පැවැති ඔස්ට්‍රේලියා හා ආසියාතික කලාපයේ දිය මත ලිස්සා යෑමේ <FRWD>(water ski)</FRWD> තරගාවලියට සහභාගිවෙමින් 5 ස්ථානය ලබාගත් ශ්‍රී ලංකා කණ්ඩායම ඡායාරූපයෙන් දැක්වේ. වමේ සිට ප්‍රභාත් අනුරාධ, ගියාන් කුරුකුලසුරිය, අයි. චන්ද්‍රසිරි සිල්වා, (නායක) තිලක් වීරසිංහ (කළමනාකරු) දේශාන් අබේසේකර, නිශාන් හෙට්ටිආරච්චි, සුජිත් ප්‍රියනන්දන
</post>
<post>
23 න් පහළ ක්‍රිකට් ජුනි 12 දා ඇරැඹේ
ජගත් ප්‍රේමචන්ද්‍ර
ශ්‍රී ලංකා ක්‍රිකට් සංවිධානය කරන වයස අවුරුදු 23 න් පහළ පළමු සහ දෙවන කොටසේ ක්‍රිකට් තරගමාලාව ජුනි මස 12 සහ 13 දෙදින සිට ආරම්භ වේ.
 2004 / 05 වසර සඳහා ශ්‍රී ලංකා ක්‍රිකට් දින දසුනේ සංවිධානය වන පළමු තරගමාලාව ද මෙය වේ. මෙම තරගමාලවත් සමගම මෙරට ක්‍රීඩා සමාජ නැවතත් ක්‍රිකට් තරග පිටියේ කාර්ය බහුල වකවානුවකට පිවිසෙනු ඇත.
තරගමාලාව ආරම්භ කිරීම සඳහා ස්ථානයන් (ක්‍රීඩාපිටි වෙන්කිරීම) තීරණය කිරීමේ විශේෂ සාකච්ඡාවක් මැයි මස 29 වෙනි දින පැවැත්වෙන අතර ඒ සදහා ක්‍රීඩා සමාජ නියෝජිතයන් එදින උදෑසන 10.30 ට ශ්‍රී ලංකා ක්‍රිකට් මූලස්ථානයට පිවිසෙන ලෙස ඔවුන් ඉල්ලා සිටී.
</post>
<post>
වේල්ස් කුමාර විදුහලට කඩුළු පහක ජයක්
ඩිල්වින් මෙන්දිස් මොරටුව ක්‍රීඩා වාර්තාකරු
ඇස්ට්‍රා කුසලාන සඳහා වයස අවුරුදු 16 න් පහළ පළමු පෙළ අන්තර් පාඨශාලීය ක්‍රිකට් තරගයෙන් මොරටුව වේල්ස් කුමාර විදුහල කොළඹ ආනන්ද විදුහල පරදවා කඩුළු පහක ජයක් වාර්තා කළේය. පළමුවෙන් පන්දුවට මුහුණ දුන් ආනන්ද විදුහල ලකුණු 157 කට දැවී ගිය අතර පිළිතුරු වශයෙන් වේල්ස් කුමරුවෝ තරගය නතර කරන විට කඩුළු පහකට ලකුණු 160 ක් ලබා සිටියහ. ජයග්‍රාහී පිලේ ශෂාන් සිල්වා ලකුණු 62 ක් වාර්තා කිරිමට සමත් විය.
ආනන්ද විදුහල – 157 – පන්දු වාර 65 – ටී.ඩී. වෙටිආරච්චි 31, ඩබ්. ඩි. ඉෂාර 34, ඇල් .ඇස්. ලක්මාල් 4/40, ඇස්. පීරිස් 3/21, වයි. සිල්වා 2/16
වේල්ස් කුමාර විදුහල – 160 /5, පන්දු වාර 32 - ශෂාන් සිල්වා 62, කේ. ඩී. ප්‍රියශංක නොදැවී 40, ආර්. තිරිමාන්න 28, ඇස්. මඩපාත 2/42
</post>
<post>
කණිෂ්ට ක්‍රිකට් තරගාවලියට ඇස්ට්‍රා ලක්ෂ 47 ක අනුග්‍රහයක් දෙයි
මැයි මස 19 වනදා පාසල් ක්‍රිකට් ශූරතාවය 2004 තරගාවලියේ දෙවන වසරට අනුග්‍රහය දක්වමින් පාසල් ක්‍රිකට් පොරපිටිය වෙත යුනිලීවර් සමාගමේ උසස් නිෂ්පාදනයක් වන ඇස්ට්‍රා යළිත් අවතීර්ණ වී සිටී.
ශ්‍රී ලංකා පාසල් ක්‍රිකට් සංගමය සංවිධානය කරනු ලබන මෙම තරගාවලිය ශක්තිය හා පෝෂ්‍යදායි බව හා ක්‍රිකට් ශූරතාවයන් එක්වීම සමාගමේ බලාපොරොත්තුවයි. මාගරින් වෙළෙඳපලේ ඉදිරියෙන් සිටින ඇස්ට්‍රා 1967 වෙළෙඳපොළට හඳුන්වා දී ඇති අතර පරම්පරා ගණනාවක් පුරා විශ්වාසය දිනූ නිෂ්පාදනයකි ක්‍රීඩා නංවාලීමේ කටයුතු මෙන්ම ක්‍රිකට් සඳහා තම අතහිත දීම ඇස්ට්‍රා වාර්ශික න්‍යාය පත්‍රයේ එක් වැදගත් අංගයක් ඇස්ට්‍රා කුසලානය සඳහා 1980 සිට 1986 දක්වා අනුග්‍රහය දැක්විණි. මෙවැනි ව්‍යාපෘතියක් සඳහා මිලියන 4 කට වඩා ආයෝජනයක් කලයුතු ඇත. ශ්‍රී ලංකා ක්‍රිකට් සංගමයේ සාමාජිකයන් සමග එක්ව ඇස්ට්‍රා රට පුරා යමින් මෙම කනිෂ්ඨ ක්‍රිකට් තරගාවලිය සඳහා පාසල් බඳවා ගැනීම අරඹා ඇත. ශ්‍රී ලංකාව පුරා දිස්ත්‍රික්ක 22 ක පාසල්වල සිසුන් මෙම ඇස්ට්‍රා ක්‍රිකට් කප් සඳහා සහභාගිවන අතර මෙම තරගාවලිය මෙම වසරේ ඔක්තෝම්බර් මස අග දක්වා පැවැත්වෙනු ඇත.
 ශ්‍රී ලංකා ක්‍රිකට් සඳහා ඇස්ට්‍රා අනුග්‍රහය පිළිබඳව තම අදහස් දැක්වූ යුනිලීවර් සමාගමේ ඇස්ට්‍රා වෙළෙඳනාම කළමණාකරු රොෂාන් කළුආරච්චි මහතා පැවසුවේ “අවුරුදු 14 ත් 16 ත් අතර පාසල් ක්‍රිකට් තරගාවලිය සඳහා ප්‍රධාන අනුග්‍රාහයකයා වීමට ලැබීම මහත් සතුටක් බවයි” යුනිලීවර් සමාගමේ ආහාර අධ්‍යක්ෂිකා අමලි නානායක්කාර මහත්මිය පැවසුවේ යුනිලීවර් සමාගම ශ්‍රී ලාංකික ප්‍රජාව සමග සෞඛ්‍ය හා පෝෂ්‍යදායි බව පිළිබඳ තොරතුරු බෙදාගනිමින් ද ළමුන්ගේ ක්‍රීඩා හැකියාවන් එළි දැක්වීම සඳහා අවස්ථාවන් උදාකරමින් ද අවට සමාජය නංවාලීමේ කටයුතු සඳහා කැපවී සිටින බවය.
</post>
<post>
සිම්බාබ්වේ ඕස්ට්‍රේලියා ටෙස්ට් තරග අවලංගුයි
සිම්බාබ්වේ හා ඕස්ට්‍රේලියාව අතර සිම්බාබ්වේහිදී පැවැත්වීමට නියමිතව තිබූ ටෙස්ට් තරග දෙකකින් යුතු තරගාවලිය අවලංගු කොට ඇත. පළමු ටෙස්ට් තරගය ආරම්භවීමට පැය විසි හතරකට පෙර මෙය අවලංගු කිරීමට බලධාරීන් තීරණය කළහ.
සිම්බාබ්වේ ක්‍රිකට් සම්මේලනය හා ´ක්‍රිකට් ඕස්ට්‍රේලියා` හරාරේහිදී හමුවී සාකච්ඡා කොට තරගාවලිය කල් දැමීමට තීරණය කළහ. එහෙත් ඕස්ට්‍රේලියාවේ කාර්ය බහුල ක්‍රිකට් කාල සටහන සමග තවත් වසර හතරකින් දෙරට අතර තරගාවලියක් නොපැවැත්වෙනු ඇත. එසේ වුවද මැයි 25, 27, හා ජූනි 29 වැනිදා පැවැත්වීමට නියමිත එක් දින තරග තුන නියමිත පරිදි පැවැත්වෙනු ඇත.
මේ පිළිබඳව ඕස්ට්‍රේලියානු අගමැති ජෝන් හොවාර්ඩ් මහතා ප්‍රකාශ කළේ ඕස්ට්‍රේලියානු ක්‍රිඩා ලෝලීන්ට අවශ්‍ය කරන්නේ නම් තම රටේ කණ්ඩායම අනෙක් රටවල හොඳම කණ්ඩායම සමග ක්‍රීඩා කරනවා දකින්නයි. වර්ගවාදී පදනම මත තෝරාගත් කණ්ඩායමක් සමග ක්‍රීඩා කරනවා දකින්න අවශ්‍ය නැහැ. මේ අතර සිම්බාබ්වේ කණ්ඩායමේ හිටපු නායක හීත් ස්ට්‍රීක් ක්‍රිකට් ක්‍රීඩා කරන සියළුම රටවලින් සිම්බාබ්වේ සමග ක්‍රීඩා නොකරන ලෙස ඉල්ලීමක් කර තිබේ. `කිසිම රටක් මේ අර්බුදය අවසන් වනතුරු සිම්බාබ්වේහිදී තරග වදියි කියලා මා හිතන්නේ නැහැ` යි හීත් ස්ට්‍රීක් කියයි. එංගලන්ත පිල නොවැම්බර් මාසයේදී සිම්බාබ්වේහි සංචාරය කිරීමට නියමිත අතර මෙම වාතාවරණය යටතේ එයද සැක සහිතය.
</post>
<post>
17 න් පහළ 2 කොටසේ රගර් සුරතා වෙස්ලිට
කොළඹ වෙස්ලි විදුහල සුවිශේෂ දස්කම් ප්‍රදර්ශනය කරමින් මයිලෝ පාසල් වයස අවුරුදු 17 න් පහළ දෙවන කොටසේ දස සාමාජික රගර් තරගාවලියේ ශූරතාව දිනා ගැනීමට සමත් විය.
රීඩ් ඇවනිව්හි රාජකීය විදුහල් පිටියේදී පැවැති මෙම තරගාවලියේ අවසාන තරගයේදී වෙස්ලි පිල මෙවර තරගාවලියේ සිය අපරාජීත වාර්තාව තව දුරටත් රැක ගනිමින් කේරි විදුහල ලකුණු 26 – 0 කින් පරාජය කලේය.
අවසාන පූර්ව වටයේ දී වෙස්ලි විදුහල් පිල ලකුණු 12 – 10 කින් සාන්ත ජෝන්ස් පිල පැරදවූ අතර ඊට කළින් ඔවුහු අර්ධ අවසන් පූර්ව වටයේදී සහිරා විදුහල පැරදවූහ.
මෙම තරගාවලියේදී ලොකුම පෙරැලිය කළේ කේරි විදුහල් පිලයි. ඒ ඔවුන් පළමු අර්ධ අවසන් පූර්ව වටයේදී ගල්කිස්ස සාන්ත තෝමස් විදුහල පැරදවීමෙනි. අවසන් පූර්ව තරගයේදීද ඔවුන් නාලන්දාව ලකුණු 12 –0 කින් පැරදවීමට සමත් විය.
මේ අතර , සාන්ත ජෝශප් විදුහලද තවත් සුවිශේෂ පෙරැළියක් වාර්තා කරමින් ඉසිපතන විදුහල පැරදවීය.
ත්‍රිත්ව විදුහල් පිල ලකුණු 51: 0 කින් වෙස්ලි ´බී` පිල පරදවමින් ´ ප්ලේට් ´ සූරතාව හිමිකර ගත්තේය
සාන්ත පීතර පිල ලකුණු 39 – 0 කින් මලියදේව පිල පරදවමින් ´ බෝල් ´ සුරතාව අත්කර ගත්තේය.
</post>
<post>
ආණමඩුවේ නෙට්බෝල් සූරියෝ ආණමඩුව යෞවන සමාජයෙන්
ආණමඩුව විශේෂ ඊ. එම්. තිලකවර්ධන
ජාතික තරුණ දිනය නිමිත්තෙන් ආණමඩුව යෞවන සමාජ බල මණ්ඩලය මගින් මැයි 22 දා පවත්වන ලද දැල්පන්දු තරගාවලියේ ජයග්‍රහණය ආණමඩුව යෞවන සමාජයට හිමිවිය.
කණ්ඩායම් දොළහක් අතර පැවැති මෙම තරගාවලියේ දෙවන ස්ථානය හිමිවූයේ ලබුගල යෞවන සමාජයටය.
ආණමඩුව සුදම්පාය ක්‍රීඩාංගණයේ පැවැති මෙම තරගාවලියේ ජයග්‍රාහකයින්ට ත්‍යාග ප්‍රදානය කිරීම ඉදිරියේ පැවැත්වෙන විශේෂ උත්සවයකදී සිදු කෙරෙන බව බල මණ්ඩලයේ සභාපති අරුණසිරි පේමරත්න මහතා ´දිනමිණ` ට පැවසිය. තරුණ සේවා නිලධාරි එම්.එම්. කරුණාරත්න මහතාගේ උපදෙස් මත තරගාවලිය පැවැත්විණි.
</post>
<post>
ඉන්දියාව හා ශ්‍රී ලංකාව අතර කාන්තා සැහැල්ලු පන්දු ක්‍රිකට් තරගාවලියක්
ටිරෝනි වෑවලගේ
ඉන්දියාව සහ ශ්‍රී ලංකාව අතර ඔක්තෝබර් මාසයේදී කාන්තා සැහැල්ලු පන්දු ක්‍රිකට් තරගාවලියක් පැවැත්වීම සඳහා ඉන්දීය සැහැල්ලු පන්දු ක්‍රිකට් සංගමයෙන් ආරාධනා ලැබී තිබේ. එක්දින තරග පහක් ලෙස පැවැත්වීමට නියමිත මෙම තරගාවලිය සඳහා සහභාගි වන කණ්ඩායම තෝරා ගැනීම පිණිස ඕවර් 30 කින් සමන්විත විවෘත තරගාවලියක් පැවැත්වීමට ශ්‍රී ලංකා කාන්තා ක්‍රිකට් සංගමය කටයුතු සූදානම් කර ඇත.
2004 ජූනි මාසයේදී පැවැත්වෙන මෙම තරගාවලියට සහභාගි වන ක්‍රීඩිකාවන් අතරෙන් පමණක් සංචාරක කණ්ඩායම තෝරාගන්නා බැවින් ඒ සඳහා සහභාගි වීමට කැමති ක්‍රීඩිකාවන් අනිවාර්යයෙන් ම මෙම තරගාවලියට තම දායකත්වය ලබාදිය යුතු බව සංගමය කියා සිටී. ඒ සඳහා අයදුම්පත් තරගාවලි ලේකම්, සුරේඛා පීරිස්, අංක 20/2, පාසල් මාවත, නිසංසල පෙදෙස, අත්තිඩිය, දෙහිවල යන ලිපිනයට එවිය යුතුය. අයදුම්පත් බාරගන්නා අවසාන දිනය 2004 මැයි 30 වනදාය.
තරගාවලියේ සූරියන්ට සහ අනුසූරියන්ට 'ඩී නෙට්' සූරතා කුසලාන සමග මුදල් ත්‍යාගද පිරිනැමෙන අතර දක්ෂතම පිතිකාරිය, දක්ෂතම පන්දු යවන්නිය, දක්ෂතම පන්දු රකින්නිය, තරගාවලියේ සූරිය සහ අවසන් තරගයේ සූරිය සඳහා ද කුසලාන සමග මුදල් ත්‍යාග ද පිරිනැමීමට නියමිතය. තරගාවලියේ අනුග්‍රාහක දායකත්වය දරන්නේ මොබිටෙල් ආයතනය වෙනුවෙන් 'ඩී නෙට්' පෞද්ගලික ආයතනයයි.
</post>
<post>
ශ්‍රී පාලි මණ්ඩපයට ක්‍රිකට් ජයක්
වත්සලා ගමගේ
කළුතර දිස්ත්‍රික් උසස් අධ්‍යාපන ආයතන දෙකක් වන කොළඹ විශ්ව විද්‍යාලය් හොරණ ශ්‍රී පාලි මණ්ඩපය හා පස්දුන් රට විද්‍යා පීඨය අතර පැවති වාර්ෂික ක්‍රිකට් තරගයෙන් පස්දුන්රට විද්‍යා පීඨය පරදවා ලකුණු 95 ක ජයක් ශ්‍රී පාලි මණ්ඩපය අත්කර ගත්තේය.
පසුගිය 16 වන දා පස්දුන් රට විද්‍යා පීඨ ක්‍රීඩාංගණයේදී පැවති තරගයේ ලකුණු පුවරුව මෙසේයි.
ශ්‍රී පාලි මණ්ඩපය මුල් ඉනිම (සියලුදෙනා දැවී) 145, කනිෂ්ක 51 මනෝහරන් 40/3, දෙවන ඉනිම 99/8, රුවන් 36, මනෝහරන් 30/3 පස්දුන් රට විද්‍යපීඨය ප්‍රථම ඉනිම සියලු දෙනා දැවි 77, කනිෂ්ක 19/6, රුවන් 20/3, දෙවන ඉනිම 41, තිවංක 10/2, අසංගි 10/3, කනිෂ්ක 8/3, රුවන් 8/2, තරගයේ වීරයා වූයේ ශ්‍රීපාලි මණ්ඩපයේ කනිෂ්කයි.
කොළඹ විශ්ව විද්‍යාලයේ ශ්‍රීපාලි මණ්ඩප කණ්ඩායම
(වමේ සිට දකුණට) දේශප්‍රිය, උදාර, පාලින්ද, කැළුම්, තිවංක, ඉන්දික.
(වමේ සිට වාඩිවී) අසංක, නිඛිල, රුවන් (නායක), කණිෂ්ක, ජයන්ත, සමීර
</post>
<post>
කළුතර - නාගොඩ ගොවිජන සේවා පාරේ දෙවන පටුමගේ පදිංචි ගෝල්ඩන් ඊගල් කරාතේ සංගමයේ ඇස්. ඩී. ඩී. සුරේෂන් උපනන්ද ක්‍රීඩකයා ජී. ඒ. ටී. ලිවේරා කරාතේ පදනම යටතේ පසුගියදා මීගමුව නගර ශාලාවේ පවත්වන ලද සමස්ත ලංකා කරාතේ සූරතා තරගාවලියේදී වයස අවුරුදු 18 න් ඉහළ කිලෝග්‍රෑම් 45 - 50 බර පන්තියේ අංශයේ සූරතාවය දිනාගෙන ඇත.
විසිඑක් වියෙහි පසුවන කරාතේ සූරයකු වන මොහු කොළඹ නාලන්ද විදුහලේ ආදි ශිෂ්‍යයෙකි.
මග්ගොන සමූහ
ඇස්. ඩී. ප්‍රනාන්දු
</post>
<post>
බැඩ්මින්ටන් සූරතාව කිරිබත්ගොඩ විහාර මහා දේවි බාලිකාවන්ට
ශ්‍රී ලංකා පාසල් බැඩ්මින්ටන් සංගමය විසින් සංවිධානය කරන ලද 2004 සමස්ත ලංකා වයස අවුරුදු 16 න් පහළ බැඩ්මින්ටන් තරගාවලිය පසුගිය දා බණ්ඩාරවෙල ශාන්ත තෝමස් විද්‍යාලීය ගෘහස්ථ ක්‍රීඩාංගණයේදී අවසන් විය. එහිදී " ඊ " කොටසේ සූරතාව දිනාගැනීමට කිරිබත්ගොඩ විහාරමහා දේවි බාලිකා විද්‍යාලීය බැඩ්මින්ටන් කණ්ඩායම සමත් විය.
සූරතාවය හිමිකර ගත් කණ්ඩායම සමූහ ඡායාරූපයකට මුහුණ දුන් අයුරු.
වාඩි වී වමේ සිට දකුණට: අයි. නන්දන මහතා (පුහුණුකරු), උෂාරා සෙව්වන්දි (නායිකාව), සුමනා ප්‍රේමදාස මහත්මිය (විදුහල්පතිනිය), පද්මිණි චන්ද්‍රකාන්ති මහත්මිය (බැඩ්මින්ටන් භාර ආචාරිනි), මහේෂ ඒකනායක මහතා (පුහුණුකරු)
සිටගෙන වමේ සිට දකුණට: චතුරිකා අබේරත්න, පියුනි කෞශල්‍යා, මෙත්නි මිනුරිකා, ඉෂානි අමිත්තා, ඉඳුනිල් දිසානායක (උප නායිකාව), ඉන්දිමා ප්‍රනාන්දු.
</post>
<post>
කබඩි තරගාවලිය කල් දමයි
මහින්ද ජිනදාස විසිනි
ශ්‍රී ලංකා ආධුනික කබඩි සම්මේලනය සංවිධානයෙන් මේ මස 29, 30 යන දිනවල ජාඇළ ඒකල මහා විද්‍යාලයීය ක්‍රීඩා පිටියේ පැවැත්වීමට නියමිතව තිබූ අන්තර් සමාජ කබඩි තරගාවලිය නොවැළැක්විය හැකි හේතුවක් නිසා දින නියමයක් නොමැතිව කල් දැමූ බව සම්මේලනයේ ලේකම් රෝහිත රණසිංහ මහතා දන්වා සිටී.
</post>
<post>
සමස්ත ලංකා මැජික් සූරයා
ශ්‍රී ලංකා මැජික් කවයේ මෙහෙයැවීමෙන් පැවැති 2004 වසරේ සමස්ත ලංකා මැජික් සූරයා තේරීමේ තරගයේදී ප්‍රථම ස්ථානය දිනූ මාතර උඩඅපරැක්කේ අනුරසිරි නෙත්තිකුමාර මහතා ඒ. සී. ජී. එස්. අමරසේකර අභියෝග සූරතා පළිහ හිමිකර ගත්තේය.
දිවයිනේ නමගිය මැජික් ශිල්පියකු වන නෙත්තිකුමාර මහතා මෙයට පෙරද සමස්ත ලංකා මැජික් සූරතාව දිනා ඇත.
ඡායාරූපය - මාලිම්බඩ සමූහ
ටී. කේ. ආරියදාස
</post>
<post>
මෙම වසරේ හැව්ලොක් රගර් කණ්ඩායමට මුසාෂි සමාගමේ අනුග්‍රහය දැක්වීම වෙනුවෙන් මාධ්‍ය හමුවක් පසුගිය බදාදා එම හැව්ලොක් ක්‍රීඩා සමාජයේදී පැවැත්විණි.
එහිදී මුසාෂි සමාගමේ කළමනාකරු විල්හෙම් රුද්‍රිගු මහතා විසින් අනුග්‍රාහක චෙක්පත හැව්ලොක් ක්‍රීඩා සමාජයේ සභාපති ලාල් සිල්වා මහතාට භාර දුන් අයුරු දැක්වෙන අතර (වමේ සිට දකුණට) මුසාෂි සමාගමේ උපදේශක ලෙනාඩ් රත්නායක මහතා සහ හැව්ලොක් ක්‍රීඩා සමාජයේ ලේකම් ටිරෝන් යන මහත්වරුන්ද ඡායාරූපයේ වේ.
ඡායාරූපය - හර්බට් පෙරේරා
</post>
<post>
කළුතර දිස්ත්‍රික් වොලිබෝල් සූරතා හොරණ හා බණ්ඩාරගම දිනයි
පද්මසිරි දසනායක
ගෝනගල වාර්තාකරු
බස්නාහිර පළාතේ ක්‍රීඩා හා සමුපකාර අමාත්‍යාංශයේ මෙහෙයවීමෙන් පැවැති කළුතර දිස්ත්‍රික් අන්තර් ප්‍රාදේශීය ලේකම් කොට්ඨාස වොලිබෝල් සූරතා තරගාවලියේ කාන්තා සූරතාවය හොරණ ප්‍රාදේශීය ලේකම් කොට්ඨාස වොලිබෝල් කණ්ඩායම විසින් දිනා ගනු ලැබීය.
එම තරගාවලියේ පිරිමි සූරතාවය බණ්ඩාරගම ප්‍රාදේශීය ලේකම් කොට්ඨාස කණ්ඩායම විසින් දිනා ගැනීමට සමත් විය.
කාන්තා අනුසූරතාවය බේරුවල ප්‍රාදේශීය ලේකම් වොලිබෝල් කණ්ඩායම විසින්ද පිරිමි අනුසූරතාවය පානදුර ප්‍රාදේශීය ලේකම් කොට්ඨාසය විසින්ද අත්කර ගැනීමට සමත් වූහ.
කළුතර දිස්ත්‍රික් ක්‍රීඩා නිලධාරී සුමේධ එපිටකඩුව මහතා විසින් සංවිධානය කරනු ලැබූ මෙම තරගාවලියේ පිරිමි සූරතා තරගාවලිය සඳහා කළුතර දිස්ත්‍රික්කයේ වොලිබෝල් කණ්ඩායම් 150 ක්ද කාන්තා සූරතා තරගාවලිය සඳහා කළුතර දිස්ත්‍රික්කයේ වොලිබෝල් කණ්ඩායම් සියයක් ද සහභාගි වූහ.
බණ්ඩාරගම ප්‍රාදේශීය ලේකම් කොට්ඨාස කණ්ඩායමත් පානදුර ප්‍රාදේශීය ලේකම් කොට්ඨාස කණ්ඩායමත් අතර හොරණ නගර සභා පිටියේදී පැවැති වොලිබෝල් සූරතා තරගාවලියේ පිරිමි අවසන් මහා තරගය තරග වට 5 කින් සමන්විතව පැවති අතර එහිදී තරග වට තුනක ජය ලැබූ බණ්ඩාරගම ප්‍රාදේශීය ලේකම් කොට්ඨාස වොලිබෝල් කණ්ඩායමට සූරතාවය හිමිවිය.
එම අවසන් මහා තරගයේ ලකුණු තත්ත්වය මෙසේය 27- 28, 29- 22, 23- 25, 25- 17 සහ 18- 16 ලෙසිනි.
එම කාන්තා වොලිබෝල් සූරතා තරගාවලියේදී කළුතර දිස්ත්‍රික් අන්තර් ප්‍රාදේශීය ලේකම් කොට්ඨාස වොලිබෝල් සූරතාවය හොරණ ප්‍රාදේශීය ලේකම් කොට්ඨාසය විසින් දිනා ගනිමින් පළාත් තරගාවලියට සුදුසුකම් ලැබීය.
</post>
<post>
දිය මත ලිස්සා යාමේ ජගත් තරගාවලියේදී ශ්‍රී ලංකාවට පස්වැනි ස්ථානය
අලුත්ගම සමූහ
ප්‍රමිත කුමාර ද සිල්වා
පසුගිය මැයි 2 - 7 දක්වා චීනයේ ෂැන් ජැන් නුවර පැවැති ඕස්ට්‍රේලියා සහ ආසියාතික දිය මත ලිස්සා යෑමේ තරගාවලියට ශ්‍රී ලංකාව නියෝජනය කරමින් සහභාගි වූ කණ්ඩායම 5 වැනි ස්ථානය දිනාගෙන ඇත.
දකුණු ආසියාව නියෝජනය කරමින් සහභාගි වූ එකම කණ්ඩායම වූ ශ්‍රී ලංකා කණ්ඩායම ප්‍රදේශයේ ව්‍යාපාරික මහතුන්ගේ හා ක්‍රීඩකයින්ගේ පෞද්ගලික වියදමින් මෙම තරගාවලියට සහභාගි වූයේ ඉතා ම අඩු උපකරණ පහසුකම් මධ්‍යයේ වුවත් නවීන උපකරණ සහිත චීනය ජපානය වැනි රටවල තරගකරුවන්ට හොඳ තරගයක් ලබාදෙමින් කණ්ඩායම් හැඟීමෙන් හොඳ ආත්ම ශක්තියකින් අප කණ්ඩායම ක්‍රීඩා කරමින් ශ්‍රී ලංකාවට ගෞරවයක් අත්කර දුන් බව කණ්ායමේ කළමනාකරු තිලක් වීරසිංහ මහතා පැවසීය.
තරගයට සහභාගි වූ ක්‍රීඩකයින් පිළිගැනීමේ උත්සවයක් තැපැල් විදුලි සංදේශ හා උඩරට සංවර්ධන නියෝජ්‍ය අමාත්‍ය රෝහිත අබේගුණවර්ධන මහතාගේ ප්‍රධානත්වයෙන් පැවැත්විණි.
</post>
<post>
ජගත් ඔලිම්පික් කමිටුවෙන් අසෝකට සම්මානයක්
ශ්‍රී ලංකා ක්‍රීඩා ක්ෂේත්‍රයේ ක්‍රීඩා පුවත් වාර්තාකරණය අගයමින් දිවයින සම කර්තෘ සහ ක්‍රීඩා කර්තෘ අශෝක ගුණතිලක මහතාට අන්තර් ජාතික ඔලිම්පික් කමිටුවෙන් ඔලිම්පික් සම්මානයක් ප්‍රදානය කර තිබේ.
ශ්‍රී ලංකාවේ වෘත්තීය මට්ටමේ මාධ්‍යවේදියකුට අන්තර් ජාතික ඔලිම්පික් කමිටුවෙන් මෙසේ සම්මානයක් පිරිනමා ඇත්තේ ප්‍රථම වරටය. ජාතික ඔලිම්පික් කමිටුව විසින් අන්තර් ජාතික ඔලිම්පික් කමිටුවට කරනු ලැබූ නිර්දේශයක් මත මෙම සම්මානය ඔහුට හිමි වී ඇත.
ජාත්‍යන්තර ඔලිම්පික් කමිටුව එවා ඇති මෙම සම්මානය අශෝක ගුණතිලක මහතාට පිරිනැමීම ලබන ජූනි 19 වෙනි දින සවස ගල්කිස්ස මහ හෝටලයේදී පැවැත්වෙන උත්සවයකදී ප්‍රදානය කිරීමට කටයුතු යොදා ඇති බව ජාතික ඔලිම්පික් කමිටුව සඳහන් කරයි.
</post>
<post>
එල්ලේ ශූරතාව "ශ්‍රී දීපශිකා" පිලට
හිටපු එල්ලේ ශූරයකු වූ තිබ්බොටුගොඩ එඩ්මන් ප්‍රනාන්දු අනුස්මරණ තුන්කොන් එල්ලේ තරග මාලාවේ ශූරතාව ගනේමුල්ල හොරගොල්ල ශ්‍රී දීපශිකා පිල විසින් දිනාගන්නා ලදී.
ශ්‍රී ලංකන් ගුවන් සමාගම, දීපශිකා පිල හා මැද කොළඹ ශ්‍රී විජය අතර පැවති තුන්කොන් එල්ලේ තරග මාලාව ගනේමුල්ල හොරගොල්ලේදී ක්‍රීඩා හා යෞවන කටයුතු නියෝජ්‍ය අමාත්‍ය ශ්‍රී පති සූරියආරච්චි මහතාගේ ප්‍රධානත්වයෙන් පැවැත්විය.
ප්‍රථම වටයේදී ශ්‍රී ලංකන් ගුවන් සමාගම පහසු පරාජයකට ලක්කල "ශ්‍රී දීපශිකා" ක්‍රීඩා සමාජය අවසාන මහ තරගයේදී මැද කොළඹ ශ්‍රී විජය කණ්ඩායම ඉතාම තියුණු තරගයකින් පසු පරාජයට පත්කරන ලදී. ඉනිමකට සීමා වූ මේ තරග මාලාවේ "ශ්‍රී විජය" පිල ලකුණු 08 ක් ලබාගන්නා ලදී. ජයග්‍රහණය සඳහා දීපශිකා පිලට අවශ්‍ය ලකුණු 09 ක්‍රීඩකයින් 15 දෙනකු දැවී ලබාගනිමින් තියුණු එල්ලේ ජයක් වාර්තා කරන ලදී. තරගාවලියේ අති ශූර ක්‍රීඩකයා ලෙස "ශ්‍රී දීපශිකා" පිලේ ලක්ෂ්මන් මෙන්ඩිස් තේරුණි.
</post>
<post>
රටවල් තුනකින් යොවුන් ක්‍රිකට් ක්‍රීඩකයන්ට ශිෂ්‍යත්ව
ශ්‍රී ලංකා ක්‍රිකට් සභාපති මොහාන් ද සිල්වා
සම්පත් බණ්ඩාර
රටවල් තුනක් සිය ක්‍රිකට් ඇකඩමි සඳහා ශ්‍රී ලංකාවේ යොවුන් ක්‍රිකට් ක්‍රීඩකයන් වෙත ශිෂ්‍යත්ව ප්‍රදානය කිරීමට එකඟ වී ඇතැයි ශ්‍රී ලංකා ක්‍රිකට් සභාපති මොහාන් ද සිල්වා මහතා දිනමිණට පැවසීය.
දකුණු අප්‍රිකාවේ ප්‍රිටෝරියා විශ්ව විද්‍යාලයට අනුබද්ධ ක්‍රිකට් ඇකඩමිය, සිම්බාබ්වේ හි හරාරේ ක්‍රිකට් ඇකඩමිය, හා පාකිස්තානයේ ලාහෝර් ක්‍රිකට් ඇකඩමිය වෙතින් මෙසේ ශ්‍රී ලාංකික යොවුන් ක්‍රීඩකයන්ට ඇරැයුම් ලැබී ඇත.
ශ්‍රී ලංකා ක්‍රිකට් සභාපති මොහාන් ද සිල්වා මහතා ඉකුත් දකුණු අප්‍රිකාව, සිම්බාබ්වේ හා පකිස්තානයේ සංචාරය කොට ඒ ඒ රටවල ක්‍රිකට් බලධාරීන් සමඟ පැවැත් වූ සාකච්ඡාවල ප්‍රතිඵල වශයෙන් මෙම අවස්ථා ශ්‍රී ලංකාවට හිමි වී ඇත.
මෙම ක්‍රිකට් ඇකඩමි අතුරින් ප්‍රිටෝරියා විශ්ව විද්‍යාලයට අනුබද්ධ ක්‍රිකට් ඇකඩමිය ඉතාමත් දියුණු තාක්ෂණික උපකරණ උපයෝගී කරගන්නා ලොව ප්‍රමුඛතම ක්‍රිකට් ඇකඩමියක් බවද, මෙම ඇකඩමි තුන සඳහා වයස අවුරුදු 19 ත් 23 ත් අතර යොවුන් ක්‍රිකට් ක්‍රීඩකයන් වසරකට දෙදෙනා බැගින් සය දෙනෙකු ඇතුළත් කරන බවද මොහාන් ද සිල්වා මහතා පැවැසීය. මෙම අවස්ථාව යොවුන් ක්‍රීඩකයන්ට හිමිවන විශේෂ අවස්ථාවක් බවද හෙතෙම පැවසීය.
ශ්‍රී ලංකා ක්‍රිකට් සභාපතිවරයා පාකිස්තානයේ ලාහෝර් නුවර පැවැති අන්තර් ජාතික ක්‍රිකට් සමුළුවේ සංවර්ධන සමුළු සැසිවාරය සඳහා සහභාගි වූ අතර, එහි දී ශ්‍රී ලංකාවේ ක්‍රිකට් සංවර්ධනය සඳහා මෙන්ම මෙරට ක්‍රිකට් ක්‍රීඩාව මුහුණපා තිබෙන අර්බූද සම්බන්ධයෙන් ද සතුටුදායක සහයෝගයක් වෙනත් රටවලින් ලැබෙන බවද සනාථ කළේය.
</post>
<post>
දොම්පේ ප්‍රා. ලේ. කොට්ඨාසයෙන් ක්‍රීඩා දක්ෂතා
අත්තනගල්ල සමූහ
සී. සිරිමෙවන් නිශ්ශංක
30 වන ජාතික මහා ක්‍රීඩා උලෙළේ දෙවන අදියරේ ගම්පහ දිස්ත්‍රික්කයේ කණ්ඩායම් තරග රැසක සූරතාවයන් දොම්පේ ප්‍රාදේශීය ලේකම් කොට්ඨාසයේ ක්‍රීඩා කණ්ඩායම් විසින් හිමිකර ගෙන ඇත.
කබඩි පිරිමි සූරතාවය, කබඩි කාන්තා සූරතාවය ක්‍රිකට් කාන්තා සූරතාවය, වොලිබෝල් පිරිමි අනුසූරතාවය නෙට්බෝල් කාන්තා අනුසූරතාවය සහ එල්ලේ කාන්තා අනු සූරතාවය එම සූරතා වෙති.
මෙම ජයග්‍රහණ සඳහා කණ්ඩායම් පුහුණු කිරීම මෙහෙයවීම සහ සංවිධානය කිරීම දොම්පේ ක්‍රීඩා නිලධාරී ඊ. එම්. අජිත් ප්‍රියන්ත මහතා විසින් සිදුකරන ලදී.
</post>
<post>
එතෙර කෙළිබිම
කාටවත් සිම්බාබ්වේ එන්න එපාලු
හරාරේ (රොයිටර්)
සිම්බාබ්වේ ක්‍රීඩක අවුල විසදෙන තෙක් සිම්බාබ්වේ හි සියළුම තරග වර්ජනය කරන ලෙසට කැරලිකාර ක්‍රීඩක හීත් ස්ට්‍රීක් ක්‍රිකට් ක්‍රීඩා කරන සියළු රටවලින් ඉල්ලා තිබේ.
'එංගලන්තය මෙහි ආවොත් එයින් හැඟි යනු ඇත්තේ මෙරට දැන් සිදුවන ක්‍රියාදාමයට ඔවුන් එකග බවයි' හිටපු සිම්බාබ්වේ නායකයා පැවසීය.
'එංගලන්තය වේවා...... ඔස්ට්‍රේලියාව හෝ බංග්ලාදේශය හෝ වේවා.... කිසිම රටක් මේ ප්‍රශ්නය විසඳෙන තෙක් මෙහි නොපැමිණිය යුතු බව මගේ හැඟිමයි.'
එංගලන්ත ක්‍රිකට් පිල නොවැම්බරයේ දි සිම්බාබ්වේ ට පැමිණීමට නියමිතය. එහෙත්, දේශපාලන හා ආරක්ෂක කාරණා නිසා එම සංචාරය සිදු වේදැයි සැක සහිතය.
හුසේන් විශ්‍රාම යන ලකුණු
ලන්ඩන් (රොයිටර්)
ජාත්‍යන්තර ක්‍රිකට් ක්ෂේත්‍රයෙන් සමු ගැනීම පිළිබඳව තමා සලකා බැලීමට ඉඩ ඇතැයි එංගලන්ත පිතිකරු නසර් හුසේන් ඉඟි කරයි.
36 හැවිරිදි හිටපු නායක ස්‍රානේන් මේ බව පැවසුවේ ලෝඩ්ස් හිදි නවසීලන්තයට එරෙහි පළමු ටෙස්ට් තරගයේදී එංගලන්තය කඩුලු 7 ක ජයග්‍රහණයක් කරා මෙහෙයවීමෙන් පසුවය.
මේරියන් ජෝන්ස්ගේ
සහභාගිත්වය අවිනිශ්චිතයි
සැන් ෆ්‍රැන්සිස්කෝ (රොයිටර්)
තහනම් උත්තේජක භාවිතා කළ බවට ඔප්පු කළ හැකි පැරණි ලේ සාම්පල හෝ මුත්‍රා සාම්පල ඇමරිකානු මත් ද්‍රව්‍ය විරෝධී ඒජන්සිය සතුව නැතැයි ඔලිම්පික් කෙටි දුර ධාවන සූරී මේරියන් ජෝන්ස් ගේ නීතිඥයෝ පෙන්වා දෙති.
මේ හේතුවෙන්, මේරියන්ගේ පාරිශුද්ධභාවය ඔප්පු කොට ඇතන්ස් ඔලිම්පික් උළෙලට සහභාගි වීම සඳහා ඇයට උපයෝගි කර ගත හැකි සාක්කි නැතැයි පැවසේ.
එහෙත් 2004 ඔලිම්පික් උළෙල සඳහා ඇයගේ සහභාගිත්වය වැලැක්වීමට අවශ්‍ය වෙනත් සාක්කි ඒජන්සිය සතු ව තිබෙන්නට ඉඩ ඇතැයි මේරියන්ගේ නීතිඥ ජෝසප් බර්ට්න් පැවසීිය.
</post>
<post>
අම්පාරේ පාසල් ක්‍රීඩා ජුනි 4 - 6
පදියතලාව සමූහ
උ/ නැගෙනහිර පළාත් අධ්‍යාපන සංස්කෘතික හා ක්‍රීඩා අමාත්‍යාංශයේ මෙහෙයවීමෙන් පැවැත්වෙන 2004 අම්පාර දිස්ත්‍රික් ජවන හා පිටිය මලල ක්‍රීඩා තරගාවලිය ජුනි 04, 05, 06 යන තෙදින තුළ දෙහිඅත්තකණ්ඩිය මහවැලි ක්‍රීඩාංගනයේදී පැවැත්වීමට සියළු කටයුතු සූදානම් කර ඇත.
දෙහිඅත්තකණ්ඩිය පළාත් අධ්‍යාපන අධ්‍යක්ෂ එල්.ජී.පී. බණ්ඩාර මහතාගේ උපදෙස් පරිදි කලාප අධ්‍යාපන කාර්යාලයේ පූර්ණ සහාය මත සහකාර අධ්‍යාපන අධ්‍යක්ෂ ක්‍රීඩා දෙවන ලුතිනන් උපුල් කිත්සිරි මහතා විසින් මෙම තරගාවලිය සංවිධානය කරනු ලබයි.
සියළුම තරග පෙ.ව. 9.00 ට ආරම්භ වන බැවින් නියමිත වේලාවට ක්‍රීඩා භූමියට පැමිණ සිටීම අත්‍යාවශ්‍ය බව සංවිධායක මණ්ඩලය කියා සිටී.
</post>
<post>
ගුවන් හමුදා පාපැදි සවාරිය ජුනි 5 - 6
ශ්‍රී ලංකා ගුවන් හමුදා පාපැදි ක්‍රීඩා සංගමය වාර්ෂිකව සංවිධානය කරන ගුවන් හමුදා පාපැදි සවාරිය සඳහා මේ දිනවල අයදුම්පත් කැඳවනු ලැබේ. විවෘත රේසිං පිරිමි තරගයක් සහ විවෘත කාන්තා ස්ටැන්ඩර්ඩ් තරගයක් මෙවර ද ඇතුලත් වී ඇත. මෙවර ගුවන් සවාරිය ලබන ජුනි මස 5, 6 දිනවල දී පැවැත්වීමට නියමිතය.
විවෘත රේසිං තරගය ජුනි 5 වැනි දිනි පෙරවරු 7.30 ට ගුවන් හමුදා මූලස්ථානය ඉදිරිපිටින් ආරම්භ වන අතර කැලණිය, කඩවත, කඩුගන්නාව, පේරාදෙණිය, මාතලේ, හරහා දඹුල්ල දක්වා යාමට නියමිතය. පළමු අදියරේ දුර කිලෝමීටර් 195 ක් තරගය දෙවැනි අදියර ජුනි 6 වැනි දින පෙරවරු 8.00 ට දඹුල්ල මංසන්ධියෙන් ආරම්භ වී මරදන්කඩවල හබරණ, පොලොන්නරුව, මින්නේරිය ඔස්සේ හිඟුරක්ගොඩ දක්වා පැවැත්වේ.
ගුවන් සවාරියට සමගාමීව පැවැත්වෙන කාන්තා පාපැදි තරගය 6 වැනි දින පෙරවරු 8.00 ට හබරනින් ආරම්භ වී මින්නේරිය ඔස්සේ හිඟුරක්ගොඩ දක්වා පැවැත්වීමට නියමිතය. තරගයේ දුර කිලෝ මීටර් 40 කි.
විවෘත රේසිං තරගයේ ජයග්‍රහාකයාට ගුවන් හමුදා අභියෝග කුසලාන සමග මුදලින් රුපියල් 50,000 ක් තිළිණ ලෙස පිරිනමන බව සංවිධායකයින් සඳහන් කර සිටිති.
සුනිල්
</post>
<post>
කටාන ප්‍රා. ලේ. ක්‍රීඩා සූරතාව කටුනායක යුනයිටඩ් ස්ටාර්ස්ට
කොච්චිකඩේ සමූහ
එස්. පී. ජෙරාඩ් අප්පුහාමි
බස්නාහිර පළාත් සමූපකාර, ආහාර ක්‍රීඩා සහ යෞවන කටයුතු පිළිබඳ අමාත්‍යාංශයේ අනුග්‍රහයෙන් කටාන ප්‍රාදේශීය ලේකම් කොට්ඨාසයේ අන්තර් ක්‍රීඩා සමාජ මලල ක්‍රීඩා උත්සවය කටාන ප්‍රාදේශීය ලේකම් ඩබ්ලිව්. එම්. දීප්ති ප්‍රනාන්දු මහත්මියගේ සහ රොහාන් ප්‍රදීප් කුමාර මහතාගේත් ප්‍රධානත්වයෙන් පසුගියදා කටුනායක 18 කණුව ඩවීන්ද්‍ර මෙන්ඩිස් ක්‍රීඩාංගණයේදී මහත් ජයෝත්සවයෙන් පැවැත්විණි.
එහිදී ලකුණු 113 ක් ලබාගත් කටුනායක යුනයිටඩ් ස්ටාර්ස් ක්‍රීඩා සමාජය ශූරතාවය හිමිකර ගත් අතර ලකුණු 102 ක් ලබාගත් කඳවල - තිඹිරිගස්කටුව කේ. සී. ද සිල්වා පුර පුලස්ථි ක්‍රීඩා සමාජය එහි අනුශූරතාවය හිමිකර ගති.
කටාන ප්‍රාදේශීය ලේකම් ඩබ්ලිව්. එම්. දීප්ති ප්‍රනාන්දු මහත්මියගේ උපදෙස් පරිදි කටාන ක්‍රීඩා නිලධාරි කේ. ජේ. එස්. ප්‍රදීප් පීරිස් මහතා මෙම ක්‍රීඩා උළෙල සංවිධානය කර තිබුණි.
</post>
<post>
ජංගම දුරකථන හා අන්තර් ජාලය ක්‍රීඩා පිටියේ ප්‍රධානතම මෙවලම් බවට පත්වෙයි
මේ වසරේ ලොව පැවැත්වෙන ප්‍රධාන ක්‍රීඩා උලෙළ දෙක වන ඇතෑන්ස් ඔලිම්පික් උලෙළ හා යුරෝපීය පාපන්දු සූරතා තරගාවලියේදී අන්තර් ජාලය හා ජංගම දුරකථන ඉතාමත් තීරණාත්මක කාර්ය භාරයක් ඉටුකරනු ඇතැයි පැවැසේ.
සිඩ්නි ඔලිම්පික් උලෙළ අවසන් වී ගතවී ඇත්තේ සිවු වසරක් වුවද තාක්ෂණික කේෂ්ත්‍රයේ කැපී පෙනෙන පෙරැළියක් සිදුවී තිබේ. අන්තර් ජාලය ප්‍රධාන තොරතුරු මාධ්‍ය බවට පත්වී තිබේ. ඔලිම්පික් උලෙළේ හා යුරෝපීය පාපන්දු සූරතාවලියේ සජීවී රූප රාමු හා අලුත්ම තොරතුරු අන්තර් ජාලය හරහා සැනින් ලොව පුරා ගලා යනු ඇත. තරගවල වැදගත් අවස්ථා හා ලකුණු තත්ත්ව ජංගම දුරකථන හරහාද කෝටි සංඛ්‍යාත ක්‍රීඩාලෝලීන් වෙත නිරතුරුව ලැබෙනු ඇත.
2000 සිඩ්නි ඔලිම්පික් උලෙළ ලොව වටා ප්‍රචාරය කළ එක් සමාගමක් වන එන්. බී. සී. ආයතනය රූපවාහිනි ආවරණ සඳහා වියදම් කළ මුදල හා සසඳන විට අන්තර් ජාලය සඳහා වැය කළ මුදල සොච්චමක් බව පවසයි. එහෙත් මෙවර තත්ත්වය ඊට ඉඳුරාම වෙනස් වනු ඇත.
වසර දෙකක් තරම් සුළු කාලයකදී අන්තර් ජාල ග්‍රාහකයන් හා ජංගම දුරකථන පරිභෝජනය කරන්නන් දෙගුණයකින් වැඩි වී ඇත. ජංගම දුරකථන තාක්ෂණයේ නව ප්‍රවණතාවය වන්නේ ඡායාරූප ගැනීමටත් ඒවා හුවමාරු කර ගැනීමටත් හැකි වීමයි. මෙම ප්‍රවණතාවය ක්‍රීඩා තරගවලදී කැපී පෙනෙන නව අත්දැකීමක් බවට පත්වනු ඇත.
31 වැනි යුරෝපීය සූරතා පාපන්දු තරගාවලියේ වීඩියෝ විස්තර විකාශනයක් ලබාගැනීම සඳහා ජංගම දුරකථන ග්‍රාහකයකුට වැය වන්නේ යූරෝ 4.5 ක මුදලකි.
ඇතෑන්ස් ඔලිම්පික් උලෙළේ තාක්ෂණික පහසුකම් සඳහා වැයවන මුදල යූරෝ බිලියන දෙකකි.
අති නවීන තාක්ෂණික මෙවලම් ආධාරයෙන් තත්පරයට ඡායාරූප 8 ක් ලොව පුරා සංසරණය කරන්නට ඡායාරූප ශිල්පියෙකුට හැකියාව ලැබී තිබේ. පුවත්පත් කලාවේදීන්ට සිය "ලැප්ටොප්" යන්ත්‍ර මාර්ගයෙන් අන්තර්ජාලය ග්‍රහනය කර ගනිමින් සිය කාර්යය කරගෙන යෑමට වැඩි පහසුවක් දැන් සැලසී ඇත. තොරතුරු තාක්ෂණය සමග තරග පැවැත්වෙන ක්‍රීඩාංගණය හෝ ස්ථානය ලොව ඕනෑම ස්ථානයක් සමග ක්ෂණයකින් සම්බන්ධ වන්නේ විශ්ව ගම්මානයට නව අර්ථකථනයක් ලබා දෙමිනි.
</post>
<post>
සාන්ත බෙනඩික්ට් ආදි සිසුන්ගේ මෝටර් රථ රැළියක්
සුසන්ත දිසානායක
සාන්ත බෙනඩික්ට් විද්‍යාලයේ ඓතිහාසික ඔරලෝසු කනුවට වසර 35 ක් පිරීම නිමිත්තෙන් එය ප්‍රතිසංස්කරණය කරන සාන්ත බෙනඩික් විද්‍යාලයේ 86 කණ්ඩායම ඒ නිමිත්තෙන් 'බෙන්ස් ඔෆ් වීල්ස්' මෝටර් රථ රැළිය ලබන මස 06 වැනි දින පෙ.ව. 8.30 ගාලු මුවදොර පිටියෙන් ආරම්භ වේ.
මෙම 'බෙන්ස් ඔෆ් වීල්ස්' මෝටර් රථ පෙළපාලිය සඳහා පූර්ණ අනුග්‍රහකත්වය දරන්නේ 'මොබිල් ලුබ්‍රිකන්ට් ඔයිල්' සමාගමයි. සම අනුග්‍රහකත්වය දරන්නේ 'එදිරිසිංහ සහෝදරයෝ ඔටෝ කෝට්' ආයතන දෙක විසිනි.
මෙම ව්‍යාපෘතිය සඳහා ආදි සිසුන්ගේ හා හිතවතුන්ගේ රථ වාහන 500 ක් පමණ සහභාගිත්වයක් සංවිධායකයන් අපේක්ෂා කරති. රැලිය ගමන් ගන්නා මාර්ගයේ පරීක්ෂණ ස්ථාන 03 ක් පිහිටුවා ඇත. එම ස්ථාන වලදී නිවැරදි මාර්ගයේ රථ වාහන ගමන් කිරීම පරීක්ෂා කෙරේ.
ගාලු මුවදොර පිටියෙන් ආරම්භ වී ගාලු පාරෙන් බම්බලපිටිය, බෞද්ධාලෝක මාවත සහ බේස්ලයින් පාර හරහා සුගතදාස ක්‍රීඩාංගනය අසළ සාන්ත බෙනඩික්ට් විදුහල් බිමෙන් පැමිණීමෙන් පසු මෙම රැලිය අවසන් වේ.
ලැබෙන ආදායම පාසලේ අභිවෘද්ධිය සඳහා යොදවනු ඇත. රථ ධාවනය කරනු ලබන්නේ එකිනෙක පසුපස පෙලපාලියක් ලෙසිනි. ධාවන තරගයක් ලෙස නොපැවැත්වෙන අතර එය ඉපැරණි මෝටර් රථ, අශ්වයන් හා අලි ඇතුන් ඇතුළු විනෝදාංශ රැසකින් සමන්විත වේ.
කොටහේන ශා. බෙනඩික්ට් විදුහල් බිමෙන් අවසන් වන රථ පෙලපාලිය ගමන් කිරීමෙන් පසු උදේ 10.00 සිට සවස 5.00 දක්වා සවස පුරා කුඩා සැනකෙළියක්ද විදුහල් භූමිය තුළ පැවැත්වේ. එය වෙළඳ කුටි, විනෝද ක්‍රීඩා, කුඩා ළමුන්ට පරිඝණක ක්‍රීඩා, ආහාර පාන වලින්ද සමන්විත වේ. දිවයිනේ ප්‍රමුඛ පෙළේ සංගීත කණ්ඩායමක් මියුරු සංගීතයෙන් සැනකෙළිය හැඩගන්වනු ලබයි.
වැඩි විස්තර හා ටිකට් පත් ඇනවුම් සඳහා ඇමතුම්
ශාන්ත සේනාධීර - 0777 319485, නව්ශාඩ් මොහිදීන් - 0777 711100, සියරාජ් අබේරත්න - 071- 2288048.
</post>
<post>
සමස්ත ලංකා සීතාදේවී හොකී තරගාවලිය 12 වන වරට මෙවරත්
තනෝජා නෙළුම් පියසේන
පිළිමතලාව ක්‍රීඩා විශේෂ
මහනුවර සීතාදේවි බාලිකා විද්‍යාලය මගින් සංවිධානය කරනු ලබන සමස්ත ලංකා පාසල් 19 න් පහළ හොකී තරගාවලිය මෙවරත් පැවැත්වීමට සංවිධායක මණ්ඩලය තීරණය කර ඇත.
මෙවර සීතාදේවී හොකී තරගාවලිය උත්කර්ෂවත් අයුරින් පැවැත්වීමට සංවිධායක මණ්ඩලය තීරණය කර ඇත. ඊට හේතුව මෙම විදුහල ප්‍රථම සමස්ත ලංකා ජයග්‍රහණය හිමිකර වසර 10 ක් සැමරීමය. මේ දක්වා සීතාදේවි බාලිකාව සමස්ත ලංකා ජයග්‍රහණ 17 ක් හිමිකර ගනිමින් පාසල් හොකී පිටියේ සිටින ප්‍රබල පාසලකි.
මෙවර තරගාවලිය ජූලි මස 10 - 11 යන දිනවල බෝගම්බර ක්‍රීඩාංගණයේ පැවැත්වීමට නියමිත මෙම තරගාවලිය සඳහා ප්‍රථමව ඉල්ලුම් කරනු ලබන බාලක කණ්ඩායම් 32 ක් සහ බාලිකා කණ්ඩායම් 16 ක් පමණක් සහභාගි කර ගැනීමට සංවිධායක මණ්ඩලය තීරණය කර ඇත. ජූනි මස 19 වන දින ඉල්ලුම්පත් භාරගන්නා අවසාන දින බව සංවිධායක මණ්ඩලය තීරණය කර ඇත. ඉල්ලුම් පත් විදුහල්පතිනි, ඒ. පී. ඩී. සුමනසිංහ, සීතාදේවි බා. ම. වි. මහනුවර යන ලිපිනයට එවිය යුතුය. විමසීම් 0812-234435, 0777-802745.
</post>
<post>
පැසිපන්දු ශූරතාව මහානාම විදුහලට
පසුගියදා ඔටර්ස් ක්‍රීඩා සමාජයේ පැසිපන්දු පිටියේ දී පැවති කොළඹ දකුණ කලාප පාසල් පැසිපන්දු තරගාවලියේ ශූරතාව දිනා ගැනීමට කොළඹ මහානාම විද්‍යාලයීය වයස අවුරුදු 17න් පහළ පැසිපන්දු කණ්ඩායම සමත් විය. මෙම තරගාවලියෙ අනුශූරතාව ශාන්ත පීතර විදුහල විසින් දිනාගත් අතර තෙවන ස්ථානය මොරටුව ශාන්ත සෙබස්තියන් විදුහලට හිමිවිය.
ජයග්‍රාහි මහානාම පිල ඡායාරූපයේ දැක්වේ.
ඉදිරිපෙළ වමේ සිට - සුචින්ත චාමර අබේසුරිය මයා (පුහුණුකරු) ඉන්දික කුමාර මයා (පුහුණුකරු) තාරක උපේන්ද්‍ර ගමගේ, විදුහල්පති එච්. ප්‍රේමලාල් කුමාරසිරි මයා, නායක රෝෂාන් සුරංග ප්‍රනාන්දු, ජ්‍යෙෂ්ඨ ක්‍රීඩා භාර ආචාර්ය සරත් ප්‍රනාන්දු මයා, පැසිපන්දු ක්‍රීඩා භාර ආචාර්ය සේපාලිකා විදානආරච්චි මිය.
පසුපෙළ වමේ සිට - හේෂාන් මාපටුන, ලෝචන අන්දරමාන, ඒෂාන් ඔමේන්ද්‍ර, උවින්ද ධර්මදාස, රවිඳු ගුණවර්ධන, චතුරංග කැකිරිවරාගොඩ, ඔෂාන් ධනංජය (නොපැමිණි) කෞෂිත මිලින්ද, දිලුම් බණ්ඩාර, සුපුන් අනුෂ්කා, රජිත රත්නායක
</post>
<post>
සන්ටෙල් ආයතනය විසින් පන්නලදී පවත්වන මෝටර් රේසින් තරගාවලියේ දෙවෙනි වටය සඳහා අනුග්‍රහය දැක්වීම වෙනුවෙන් මාධ්‍ය හමුවක් එම ආයතනයේදී පසුගිය අඟහරුවාදා පැවැත්විණි. මෙම මෝටර් රේසින් තරගය ජුනි මස 26 සහ 27 පන්නල මෝටර් රේසින් පථයේදී පැවැත්වේ.
එහිදී කොළඹ මෝටර් ක්‍රීඩා සමාජයේ සභාපති ජොහෑන් ලෝරන්ස් මහතා මාධ්‍යවේදීන් අමතන අයුරු දැක්වෙන අතර වමේ සිට සන්ටෙල් සමාගමේ වෙළඳ කළමනාකරු හසිත අබේවර්ධන මහතා සන්ටෙල් හි අයි. එස්. පී. කලමනාකරු චමින්ද සෙනෙවිරත්න මහතා සහ සන්ටෙල් හි වෙළඳ පරිපාලන ජෝකිම් ජොන්සන් යන මහතුන් ද වෙති.
(ඡායාරූපය – හර්බට් පෙරේරා)
</post>
<post>
ජනශක්ති සාඩම්බර දායකත්වය, මුරලි මැජික් වෙබ් අඩවියට
ජනශක්ති ඉන්ෂුවරන්ස් යළිත් වරක් ඔවුන්ගේ කාර්ය මණ්ඩලයේ අගනාම සාමාජිකයා වන මුත්තයියා මුරලිදරන් වෙනුවෙන් සිය ප්‍රණාමය පුද කිරීමට සැරසෙයි.  <FRWD>www.muralimagic.com</FRWD> නම් මුරලිගේ නිල වෙබ් අඩවිය වෙනුවෙන් සිය දායකත්වය සැපයීමට ජනශක්ති ඉන්ෂුවරන්ස් ඉදිරිපත් වී සිටින අතර මුරලි ජාත්‍යන්තර ක්‍රිකට් ක්‍රීඩාවේ වැඩිම ටෙස්ට් කඩුළු ප්‍රමාණයක් දවා ගනිමින් ලෝක වාර්තාවක් බිහිකිරීම සිහිකරනු වස් මෙම වෙබ් අඩවිය දියත් කෙරෙයි.
මෙම වෙබ් අඩවිය පුරා මුරලිගේ ජීවිතයේ තොරතුරු ඉතා ගැඹුරින්ද, ඔහුගේ ජීවිතයේ සංධිස්ථානයන්ද, ක්‍රිකට් දිවියේදී ඔහු අත්විඳි කම්කටොලු එදිරිවාදිකම් මෙන්ම තුන් ඉරියව්වෙන්ම දක්ෂ ක්‍රීඩකයෙකු වශයෙන් ඔහුගේ හැකියාවන්ද සටහන් වී ඇත. එසේම ඔහුගේ නව පන්දුව පිටුපස සැඟවුණු සත්‍යය හා ඔහුගේ ජීවිතයේ මෙතෙක් ඔබ නොදුටු නොදන්නා පැති රාශියක් ඔබ ඉදිරියට ගෙන එයි. තවද ලෝක වාර්තාවන් පිළිබඳවද මෙහිදී අවධානයට යොමු කර ඇති අතර මෙම වෙබ් අඩවියට පිවිසෙන්නෙකුට දවසෙ ඕනෑම අවස්ථාවකදී ලෝක වාර්තාවන් බිඳ හෙලන්නේ කවුරුන්ද ලෝක වාර්තාවන්ට හිමිකම් කියන්නේ කවුරුන්ද යනාදියද දැකබලාගත හැකිවෙයි.
</post>
<post>
පාසල් හැරගිය ළමුන් පාපන්දු ක්‍රීඩාවට
ආරියරත්න ගනේගොඩ
පාසල් ගොස් අතර මග නවතා දමා සිටින ළමයින් පාපන්දු ක්‍රීඩාවට යොමු කිරීමට ශ්‍රී ලංකා පාපන්දු සම්මේලනය කයුතු කැරගෙන යයි. ලබන මස සිට මෙම වැඩ සටහන ක්‍රියාත්මක කරන බවත් ප්‍රථම අදියර යටතේ උතුරු නැගෙනහිරින් තෝරාගත් ක්‍රීඩා සමාජ 100 ක් ආශ්‍රිතව මෙම වැඩ පිළිවෙල ක්‍රියාත්මක කරන බව ශ්‍රී ලංකා පාපන්දු සම්මේලනයේ මාධ්‍ය අධ්‍යක්ෂක රුක්මාල් පෙරේරා මහතා පවසයි.
</post>
<post>
සය සාමාජික ක්‍රිකට් කොටිකාවත්තේදී
කොටිකාවත්ත එක්සත් ක්‍රීඩා සමාජය මගින් 4 වැනි වරටත් පවත්වනු ලබන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මෙම මස 30 වන දින කොටිකාවත්ත ශ්‍රී රාජසිංහ විදුහල් ක්‍රීඩා භූමියේදී පැවැත්වේ.
පළමු ත්‍යාගය වශයෙන් මුදලින් ද රු: 10000 ක් සමග වටිනා කුසලානයක්ද දෙවැනි ත්‍යාගය වශයෙන් මුදලින් රු: 5000 සමඟ වටිනා කුසලානයක්ද පිරිනැමේ.
</post>
<post>
අග්නි මහා පාපැදි සවාරිය
මාදොල රන්තරු ක්‍රීඩා සමාජය මෙහෙයවන විවෘත ස්ටෑන්ඩර්ඩ් අග්නි මහා පාපැදි සවාරිය අවිස්සාවේල්ල පොලිසිය සහ පාපැදි සම්මේලනය අධීක්ෂණයෙන් සියළුම ව්‍යාපාරික හිතවතුන්ගේ සහ ප්‍රදේශවාසීන්ගේ සහභාගිත්වයන් දෙවන වරටත් මෙහෙයවයි.
පාපැදි සවාරිය ජුනි මස 02 වන දා පැවැත්වේ. මෙහි ගමන් මාර්ගය අවිස්සවේල්ල, තල්දූව, දෙහිඕවිට, පනාවල, ඇහැලියගොඩ, මාදොල වටරවුම් 04 කින් සමන්විත වන අතර මෙහි පළමු ත්‍යාගය මුදලින් රු: 15000/- ක් ද දෙවන ස්ථානයට රු: 12500/- ක් ද 10000 – 7500 – 5000 වශයෙන් තරගකරුවන් 20 දෙනෙකුට මුදල් ත්‍යාග පිරිනමන අතර විශේෂ තෑගි මුදල් ලබාදෙයි.
</post>
<post>
සැහැල්ලු පන්දු ක්‍රිකට් 29 – 30 රත්තොටදී
රත්තොට විශේෂ
මධ්‍යම පළාත් සභාවේ හිටපු පළාත් සභා මනත්‍රී හා පළාත් සභා අපේක්ෂක (එ ජ නි ස) දම්මික අංගම්මන අභියේගතා කුසලාන සැහැල්ලු පන්දු ක්‍රිකට් තරගාවලිය මැයි මස 29/30 දෙදින රත්තොට පල්ලේ වේරගම සිරි සීවලී මහා විද්‍යාලීය ක්‍රීඩාංගනයේ දී පවත්වයි.
මෙහිදී ජයග්‍රාහක පිලට දම්මික අංගම්මන ක්‍රිකට් කුසලානය හා දක්ෂතා දැක්වූ ක්‍රිකට් ක්‍රීඩකයින තිළිණ පිරිනැමීම පල්ලේවේරගම තරුණ ක්‍රීඩා සමාජය කටයුතු යොදා ඇත. 
</post>
<post>
"සිංග්" කුසලාන පාසල් පැසිපන්දු තරග ඇරඹෙයි
අවසන් තරගය - ඉරිදා සවස
ශී්‍රී ලංකා පාසල් පැසිපන්දු සංගමය සංවිධානය කරන "සිංග්" කුසලාන වයස් සීමා පාසල් පැසිපන්දු තරගාවලිය ඊයේ කොළඹදී ආරම්භ විය. මෙවර තරගාවලියට සහභාගි වූ කණ්ඩායම් අතර කලාපීය මට්ටමින් තරග පවත්වා අවසන් වටයට සුදුසුකම් ලැබූ කණ්ඩායම් 11 ක් අතර අවසන් වටයේ තරග මෙසේ කොළඹ මහානාම, මෝදර ඩිලාසාල් සහ කොළඹ ඩී. එස්. සේනානායක විදුහල් ක්‍රීඩා පිටිවලදී පැවැත්වේ.
තරගාවලියේ අවසන් වටයට සුදුසුකම් ලැබූ කණ්ඩායම් ඒ, බී, සී සහ ඩී වශයෙන් අංශ හතරකට බෙදා තරග පැවැත්වෙයි. ඒ කොටසට කඳාන ද මැසනද්, මයික් මොන්ඩි, කොළඹ මහානාම, බම්බලපිටිය ශා. පීතර යන විදුහල් ද බී කොටසට කුරුණෑගල සා. ආනා, මොරටුව ශා. සෙබස්තියන්, මෝදර ඩි ලාසාල් සහ වත්තල ශා. අන්තෝනි ද, සී කොටසට කොළඹ ආනන්ද, ඩී. එස්. සේනානායක, සී. අයි. එච්. විදුහල් ද, ඩී කොටසට ගල්කිස්ස ශා. තෝමස්, කුරුණෑගල මලියදේව සහ එස්. එම්. සී. යන විදුහල් ද සුදුසුකම් ලබා සිටිති.
ඒ කොටසේ තරග කොල්ලුපිටිය මහානාම විදුහල් පිටියේදී ද, බී කොටසේ තරග මෝදර ද ලාසාල් පිටියේ ද, සී සහ ඩී කොටසේ තරග කොළඹ ඩී. එස්. සේනානායක විදුහල් පිටියේදී ද පැවැත්වේ.
තරගාවලියේ අර්ධ අවසන් පූර්ව තරග අද පෙරවරු 6.30 සිට ආරම්භ වෙන අතර අවසන් පූර්ව තරග හෙට (29) ප. ව. 4.30 ට ද අවසන් මහා තරග 30 වැනි දින පස්වරු 6.00 ට ද කොළඹ ඩී. එස්. සේනානායක විදුහල් පිටියේදී පැවැත්වීමට නියමිතය. තරගාවලියට ඩී. එස්. අයි. ආයතනය අනුග්‍රහය ලබා දෙන අතර මේ වසරේ පාසල් වයස් සීමා පැසිපන්දු තරගාවලි හතරක් (13 න් පහළ, 15 න් පහළ, 17 න් පහළ, 19 න් පහළ) වශයෙන් අනුග්‍රහ දැක්වීමට ඩී. එස්. අයි. ඉදිරිපත් වී තිබේ.
මේ තරගාවලිය පිළිබඳව තොරතුරු අනාවරණය කිරීම සඳහා කොළඹ ගෝල්ෆේස් හෝටලයේදී මාධ්‍ය හමුවක් පැවැත්වූ අතර ශ්‍රී ලංකා පාසල් පැසිපන්දු සංගමයේ සභාපතිනි සිරිමාවෝ විදුහල්පතිනි පී. එම්. කලුබෝවිල, ලේකම් ශ්‍රී මතී විතාන, ඩී. එස්. අයි. ලාංජන කලමනාකාර දේවා අමරසිංහ යන මහත්ම මහත්මීන් ඇතුලු පිරිසක් සහභාගි වූහ.
</post>
<post>
ජගත් ක්‍රිකට් සමුළුව
ශ්‍රී ලංකා - සිම්බාබ්වේ තරග අවලංගු කළ හැකියි - මාවන් අතපත්තු
රොයිටර් ලන්ඩනයේදී
දුර්වල සිම්බාබ්වේ ක්‍රිකට් කණ්ඩායම සමග ශ්‍රී ලංකාව පැවැත්වූ ටෙස්ට් තරග දෙක ජගත් ක්‍රිකට් සමුළුව විසින් තහනම් කිරීමට ඉඩ තිබිණැයි ශ්‍රී ලංකා ක්‍රිකට් නායක මාවන් අතපත්තු ප්‍රකාශ කරයි.
සුදු ජාතික නිත්‍ය ක්‍රීඩකයන් 15 දෙනෙකු නොමැතිව ක්‍රීඩා කළ දුර්වල සිම්බාබ්වේ පිල සමග ශ්‍රී ලංකාව ටෙස්ට් තරග දෙකම ඉනිමකින් ජයගත් අතර එක්දින තරග පහද 5 – 0 ක් ලෙස ජය වාර්තා කළේය.
ටෙස්ට් ක්‍රිකට් ක්‍රීඩාව ඉහළ මට්ටමක තබා ගැනීමේ අරමුණින් ජගත් ක්‍රිකට් කවුන්සලය ඕස්ට්‍රේලියා සිම්බාබ්වේ ටෙස්ට් තරග දෙක නොපැවැත්විය යුතු බව යෝජනා කළ අතර පසුව කණ්ඩායම් දෙකම ටෙස්ට් තරගාවලිය කල් දැමීමට එකඟ වූහ.
ශ්‍රී ලංකා ක්‍රිකට් නායක මාවන් අතපත්තු විස්ඩන් – ක්‍රික් ඉන්ෆෝ කොම් වෙබ් අඩවිය ප්‍රකාශ කළේ ඕස්ට්‍රේලියාව වෙනුවෙන් අනුගමනය කළ පිළිවෙතම ශ්‍රී ලංකාව වෙනුවෙන් ද අනුගමනය කළ යුතු බවය.
”සිම්බාබ්වේ සංචාරය කටුක සංචාරයක්. පහසුකම් සහ සංවිධානය ඉතා දුර්වලයි. එය මා සහභාගි වූ පහසුකම් අඩුම සංචාරයයි. හෝටලවල වායු සමීකරණය හා ජල පහසුකම ගැටළුත් මතු වූවා. ක්‍රිකට් පුහුණුවට යන විට පුහුණු දැල් තිබුණේ නෑ. ටෙස්ට් තරගයේ අවසාන දිනයේ දිවා ආහාරය ලැබුණේ මිනිත්තු 15 ක් ප්‍රමාදවය. සංචාරය අවසානය් සුහද හමුවේදී සිම්බාබ්වේ ක්‍රිකට් සංගමයේ සභාපති පීටර් චින්ගොකා දුර්වල සංවිධානය වෙනුවෙන් සමාව ඉල්ලූ බවද අතපත්තු කීවේය.
</post>
<post>
මුරලි ගන්නා තීරණයට එකඟ වෙනවා
නායක මාවන් අතපත්තු
රොයිටර් - ලන්ඩන්
ලෝක වාර්තා තැබූ මුත්තයියා මුරලිදරන් ලබන මාසයේ පැවැත්වෙන ඕස්ට්‍රේලියානු සංචාරය වර්ජනය කරන්නේනම් එයට තම කණ්ඩායම් සාමාජිකයන්ගේ පූර්ණ සහයෝගය හිමිවන බව ශී්‍රී ලංකා ක්‍රිකට් නායක මාවන් අතපත්තු කියයි.
ඕස්ට්‍රේලියානු අගමැති ජෝන් හොවාර්ඩ් මහතා මුරලිදරන් පන්දුව දමා ගසන්නකු බවට කළ ප්‍රකාශය නිසා ඕස්ට්‍රේලියානු සංචාරයට සහභාගි නොවන බව මුරලි කළින් ප්‍රකාශ කොට තිබිණි.
ඕනෑම නායකයකු මෙවැනි අවස්ථාවක තම කණ්ඩායමේ සාමජිකයාගේ පැත්ත ගන්නා බව පවසන මාවන් කණ්ඩාමක් වශයෙන් එයට සහයෝගය පළ කරන බවද කීය.
මුරලි මේ පිළිබඳව කිහිප දෙනකු සමග සාකච්ඡා කොට නිවැරිදි තීරණයක් ගනු ඇතැයි පවසන නායක මාවන් අතපත්තු ඔහු ගන්නා තීරණයකට නායකයා වශයෙන් තමා එකඟවන බවද කීය.
</post>
<post>
ශ්‍රී ලංකාවේ දැන්වීම් ප්‍රචාරක ආයතන සඳහා ප්‍රථම වරට සංවිධානය කෙරෙන සන් එෂ් එම් සත් සාමාජික රග්බි තරගාවලිය මැයි 29 වැනිදා හැව්ලොක් ක්‍රීඩාංගනයේ දී පැවැත්වීම වෙනුවෙන් මාධ්‍ය හමුවක් කොළඹ කොන්ටිනෙන්ටල් හෝටලයේදී පසුගිය අඟහරුවාදා පැවැත්විණි.
එහිදි රගර් විනිසුරුවන්ගේ සංගමයේ ලේකම් සහ රග්බි පුහුණුකරු ඩිල්රෝයි ප්‍රනාන්දු මහතා මාධ්‍යවේදීන් ඇමතූ අයුරු දැක්වෙන අතර වමේ සිට දකුණට ඒ. බී. සී. රේඩියෝ හි ප්‍රචාරක කළමනාකරු ධම්මික තෙන්නකෝන් මහතා, ඒ. බී. සී. රේඩියෝ හි වෙළඳ කලමනාකරු ට්‍රිෂාන් ප්‍රනාන්දු මහත්වරු ඒ. බී. සී. රේඩියෝ නෙට්වර්ක් කලමනාකාර අධ්‍යක්ෂ රේනෝ සිල්වා මහතා සහ ඒ. බී. සී. රේඩියෝහි නිෂ්පාදන අධිපති කෙවින් ලැපන් යන මහතුන් ද ඡායාරූපයේ වේ.
(ඡායා - හර්බට් පෙරේරා)
</post>
<post>
ශ්‍රී ලංකා පාසල් පැසි පන්දු තරගාවලියේ ඒ කලාපයේ අවුරුදු 17 පහළ අවසාන මහා තරගය මැයි මස 30 වැනිදා කොළඹ ඩී. එස්. සේනානායක විදුහලේ දී පැවැත්වීම නිමිත්තෙන් ශ්‍රී ලංකා පාසල් පැසි පන්දු සංගමයේ මෙහෙයවීමෙන් සහ සැම්සන් ට්‍රේඩින් සමාගමේ අනුග්‍රාහයෙන් මාධ්‍ය හමුවක් කොළඹ ගාලු මුවදොර හෝටලයේදී පසුගිය බදාදා පැවැත්විණි.
එහි දී සැම්සන් ට්‍රේඩින් සමාගමේ අධ්‍යක්ෂ සහ සාමාන්‍යාධිකාරී උපාලි ද සිල්වා මහතා ශ්‍රී ලංකා පාසල් පැසි පන්දු සංගමයේ සභාපතිනි පී. එම්. කලුබෝවිල මහත්මියට අනුග්‍රාහක චෙක්පත භාරදුන් අයුරු දැක්වෙන අතර (වමේ සිට දකුණට) දේවා අමරසිංහ, ජ්‍යෙෂ්ඨ කණ්ඩායම් නායක (වෙළඳ) ශ්‍රිමති විතාන, ලේකම් ශ්‍රී ලංකා පාසල් පැසි පන්දු සංගමය, චන්න පෙරේරා සහ එස්. කුරුම්බලාපිටිය මහත්මිය උප සභාපති ශ්‍රී ලංකා පාසල් පැසි පන්දු සංගමය ඡායාරූපයේ වේ.
ඡායාරූපය - හර්බට් පෙරේරා
</post>
<post>
රත්මලාන කඳවල ක්‍රීඩාංගණයේ පැවැති ප්‍රාදේශීය මලල ක්‍රීඩා උලෙළේදී ගල්කිස්ස ශාන්ත තෝමස් විදුහල දෙවන වරටත් සූරතාව හිමි කර ගත්තේය. බාලක සූරතාව ද තවත් වයස් සීමා සූරතා තුනක්ද ශාන්ත තෝමස් විදුහලට හිමි විය. රයේෂ් ගුණසේකර කණ්ඩායමේ නායකත්වය දැරීය.
</post>
<post>
ශ්‍රී ලංකා පාපන්දු සම්මේලනයේ මෙහෙයවීමෙන් සහ ෂාප් විදුලි උපකරණ අලෙවි නියෝජිතයින් වන ශ්‍රී ලංකා බ්‍රවුන් සහ සමාගම තුන්වෙනිවරටත් අනුග්‍රහය දක්වන ෂාප්. එෆ්. ඒ. කුසලාන තරගාවලිය රිනවුන් ක්‍රීඩා සමාජය සහ රත්නම් ක්‍රීඩා සමාජය අතර මැයි 29 වැනිදා කොළඹ සුගතදාස ක්‍රීඩාංගණයේ පැවැත්වෙන අවසාන මහ තරගය නිමිත්තෙන් මාධ්‍ය හමුවක් පාපන්දු සම්මේලන මූලස්ථානයේ දී පසුගිය බදාදා පැවැත්විණි.
එහි දී ශ්‍රී ලංකා පාපන්දු සංගමයේ සභාපති නියෝජ්‍ය පොලිස්පති ගාමිණි රන්දෙනිය මහතා මාධ්‍යවේදීන් ඇමතූ අයුරු දැක්වෙන අතර ඡායාරූපයේ වමේ සිට දකුණට බ්‍රවුන් සමාගමේ ඒ. ඒ. සිදික් අහමඩ් මහතා, බ්‍රවුන් සමාගමේ වෙළඳ කළමනාකරු දයාන් ප්‍රනාන්දු මහතා, තරග අධ්‍යක්ෂක එම්. ටී. ප්‍රනාන්දු මහතා වෙති.
ඡායාරූපය - හර්බට් පෙරේරා
</post>
<post>
ෂාප්. එප්. ඒ. කුසලාන පාපන්දු තරගාවලිය
කොටහේන දෙපිලකට බෙදී අද තරගවදී
සුනිල් අභයවර්ධන සහ මහින්ද ජිනදාස
ශ්‍රී ලංකා පාපන්දු සම්මේලනය සංවිධානය කරන සාෆ් පාපන්දු සම්මේලන කුසලාන පාපන්දු තරගාවලියේ අවසාන මහා තරගය අද (29) පස්වරු 6.00 ට කොළඹ සුගතදාස ක්‍රීඩාංගනයේ දී පැවැත්වෙයි.
මෙවර අවසන් මහා තරගයට කොළඹ කොටහේන ප්‍රදේශය නියෝජනය කරන කණ්ඩායම් දෙකක් වු රත්නම් සහ රිනවුන් කණ්ඩායම් දෙක තේරී සිටීම විශේෂත්වයකි. ප්‍රවීන පාපන්දු ක්‍රීඩකයෙක් වු උපුල් ප්‍රේමලාල් පුහුණුකරු වශයෙන් කටයුතු කරන රත්නම් ක්‍රීඩා සමාජ මෙම තරගාවලියේදී හයිලයින් ක්‍රීඩා සමාජය ගෝල් 2 - 1 කින් ද යුද හමුදා ක්‍රීඩා සමාජය ගෝල් 2 - 1 කින් ද ජුපිටර්ස් ක්‍රීඩා සමාජය ගෝල් 5 - 3 කින් ද පරාජය කරමින් මෙවර අවසන් මහා තරගයට සුදුසුකම් ලබා සිටී.
එම්. නිසාර්දින්ගේ පුහුණුව යටතේ රිනවුන් ක්‍රීඩා සමාජය ශ්‍රී ලංගම පිල ගෝල් 3 - 0 කින් ද මීගමුව යූත් පිල 1 - 0 කින් ද කලුතර බ්ලු ස්ටාර් කණ්ඩායම 2 - 0 කින් ද පරාජය කරමින් අවසන් තරගයට පිවිස තිබේ.
රත්නම් ක්‍රීඩා සමාජය පාපන්දු සම්මේලනය කුසලාන තරගාවලියේ 1999 - 2000 වසරේ ශූරතාව දිනාගෙන ඇති අතර 94/95 වසරේ දී අනුශූරතාවය දිනාගෙන තිබේ. රිනවුන් ක්‍රීඩා සමාජය පසුගිය 2002 - 2003 වසරේ ද ශූරතාවය සමග මේ වන විට සම්මේලන කුසලාන ශූරතාවය පස්වරක් දිනාගෙන තිබේ. රත්නම් ක්‍රීඩා සමාජය 88 - 89, 89 - 90, 93 - 94, 94 - 95 සහ 2002 - 2003 වසරවලදී එසේ ශුරතාවය දිනාගෙන ඇති අතර 95 - 96, 98 - 99 වසරවලදී අනුශුරතාවයත් දිනාගෙන තිබේ. ජාතික කණ්ඩායමට ක්‍රීඩා කරන ක්‍රීඩකයන් කීප දෙනෙක් දෙපිලටම තරග වදින අතර රිනවුන් කණ්ඩායම ඒ ලෝගනාදන් විසින් ද රත්නම් කණ්ඩායම රවුම් මොහොමඩීන් විසින් ද මෙහෙවනු ලැබේ.
අද තරගයෙන් ජය ගන්නා පිලට ෂාප්. පාපන්දු සංගම් කුසලානය සමග මුදලින් රුපියල් 2,50000 ක් ද අනු ශූරතාව දිනන පිලට රුපියල් ලක්ෂයක් ද පිරි නැමෙයි.
</post>
<post>
17 න් පහළ පැසි පන්දු
ඩී. එස්. - ශා. තෝමස් ජයග්‍රහණ
ශ්‍රී ලංකා පාසල් පැසිපන්දු සංගමය සැම්සන් ට්‍රේඩින් අනුග්‍රහය ඇතිව සංවිධානය කරන සිංග් කුසලාන අවුරුදු 17 න් පහළ පාසල් පැසිපන්දු තරගාවලියේ ආරම්භක දවසේ වැඩිම ලකුණු ලැබීමට කොළඹ ඩී. එස්. සේනානායක විදුහල සමත්විය.
ඩී. ඇස්. සේනානායක විදුහල් පිටියේ දී පැවැති මූලික වටයේ තරගයකදී ඩී. ඇස්. සේනානායක විදුහල කොළඹ ආනන්ද විදුහල ලකුණු 85 - 68 කින් පරාජය කිරීමට සමත්විය. තරගාවලියට කලාප මට්ටමින් තේරී සිටින පාසල් කණ්ඩායම් 11 ක් අතර මේ තරගාවලිය කොළඹ මහානාම, ඩී. ඇස්. සහ මෝදර දිලාසැල් ක්‍රීඩා පිටියේදී පැවැත්වේ.
ඩී. එස්. පිටියේ පැවැති ගල්කිස්ස ශා. තෝමස්, කුරුණෑගල මලියදේව අතර තරගය අවසානය දක්වා උණුසුම් තත්ත්වයක පැවැති අතර ලකුණු 65 - 62 කින් ශා. තෝමස් පිල ජය ලබා ගත්හ. කඳාන ද මැසනද් පිල ලකුණු 82 - 32 කින් පරදවමින් කොළඹ මහානාම ජය ලැබූ අතර රිච්මන් විදුහල 51 - 42 කින් පරදවමින් බම්බලපිටිය හා පීතර කුරුණෑගල මලියදේව විදුහල ලකුණු 65 - 62 කින් පරාජය කරමින් ගල්කිස්ස ශා. තෝමස්, මෝදර ද ලාසාල් පිල ලකුණු 70 - 64 කින් පරාජය කරමින් කුරුණෑගල ශා. ආනා, මොරටුව ශා. සෙබස්තියන් පිල ලකුණු 82 - 62 කින් පරදවමින් වත්තල ශා. අන්තෝනි යන පාසල් පළමු වටයේ දී ජය ලබාගත්හ.
තරගාවලියේ අවසන් පූර්ව තරග අද සවස ද අවසන් මහා තරග හෙට (30) සවසද පැවැත්වීමට නියමිතය.
සුනිල්
</post>
<post>
ශ්‍රී ලංකා ජාතික ආධුනික ජල ක්‍රීඩා සංගමයේ වසරේ තරග සටහන සහ කොටහේනේ මූලස්ථානය ඉදිකිරීම වෙනුවෙන් මාධ්‍ය හමුවක් ටොරින්ටන් චතුරස්‍රයේ 80 ක්‍රීඩා සමාජයේ දී පසුගිය බ්‍රහස්පතින්දා පැවැත්විණි.
එහිදී එම ජල ක්‍රීඩා සංගමයේ සභාපති රියර් අද්මිරාල් වසන්තා කරන්නාගොඩ මහතා මාධ්‍යවේදීන් හට කරුණු පැහැදිලි කළ අයුරු දැක්වෙන අතර (වමේ සිට දකුණට) ජල ක්‍රීඩා සංගමයේ උප සභාපති ස්කාරන්ගුවේල් මහතා, ඊ. පී. ඒ. විල්සන් මහතා නෙත්රු නානායක්කාර, භාරකාර ලේකම් සී. විජිත ප්‍රනාන්දු මහතා මාධ්‍ය ප්‍රකාශක සහ ශාන්ත විජේරත්න පිහිනුම් පරිපාලක යන මහතුන් ද වේ.
(ඡායාරූපය - හර්බට් පෙරේරා)
</post>
<post>
සය සාමාජික ක්‍රිකට් කොටිකාවත්තේදී
කොටිකාවත්ත එක්සත් ක්‍රීඩා සමාජය මගින් 4 වැනි වරටත් පවත්වනු ලබන දීප ව්‍යාප්ත සය සාමාජික ක්‍රිකට් තරඟාවලිය මැයි මස 30 වැනි දින කොටිකාවත්ත ශ්‍රී රාජසිංහ විදුහල් ක්‍රීඩා භූමියේදි පැවැත්වේ. පලමු ත්‍යාගය වශයෙන් මුදලන් රු. 10000 ක් සමග වටිනා කුසලානයක්ද දෙවැනි ත්‍යාගය මුදලින් රු. 5000 සමඟ විටිනා කුසලානයක්ද පිරිනැමේ.
</post>
<post>
ශ්‍රී ලංකාවේ පිහිනුම් පුහුණුකරුවන්ට අමෙරිකානු විශේෂඥයකුගේ සහය
අමෙරිකාවේ පිහිනුම් විශේෂඥයකු ශ්‍රී ලංකාවට ගෙන්වා ශ්‍රී ලංකාවේ පිහිනුම් පුහුණුකරුවන් 23 දෙනෙකුට පුහුණුව ලබා දීමට ශ්‍රී ලංකා ජාතික ආධුනික ජල ක්‍රීඩා සංගමය තීරණය කර තිබේ.
ජූනි මස 2 හා 3 යන දිනවල මහනුවර පේරාදෙණියේදී පවත්වන මෙම පුහුණු කඳවුරට දෙවන හා තෙවන අදියරේ පාඨමාලා අයත් වන බව ජාතික ආධුනික ජල ක්‍රීඩා සංගමය පවසයි. සිව්වන අදියරේ ජගත් පාඨමාලා මෙහි පැවැත්වීමට අවකාශ නොමැත.
මෙම පාඨමාලාව සඳහා ලක්ෂ 22 ක පමණ මුදලක් වැය වන අතර ජාතික ලොතරැයි මණ්ඩලය ඊට ලක්ෂ දහයක අනුග්‍රහයක් දක්වයි.
මේ අතර ජල ක්‍රීඩා සංගමයේ මූලස්ථානය පිහිනුම් තටාකයක් සහිතව කොටහේනේ ඉදිකිරීමටත් පේරාදෙණියේ ජල ක්‍රීඩා මධ්‍යස්ථානයක්් ඇති කිරීමටත් ජල ක්‍රීඩා සංගමය අපේක්ෂා කරයි.
කොටහේනේ පිහිනුම් මූලස්ථානය ඉදිකිරීම සඳහා ජල ක්‍රීඩා සංගමය දැනටමත් කොළඹ නගරාධිපති ප්‍රසන්න ගුණවර්ධන මහතා සහ නාගරික කොමසාරිස් වෛද්‍ය ජයන්ත ලියනගේ යන මහත්වරු සමග දැනටමත් සාකච්ඡා පවත්වා තිබේ.
මහනුවර පිහිනුම් පුහුණු කරුවන්ගේ පාඨමාලාව පවත්වනුයේ නියෝජ්‍ය පොලිස්පති සිරිසේන හේරත් මහතාගේ් ප්‍රධානත්වයෙනි.
</post>
<post>
ඔලිම්පික් යන ශ්‍රී ලංකා කණ්ඩායමේ ප්‍රධානියා?
බන්දුල මොල්ලිගොඩ විසිනි
ග්‍රීසියේ ඇත්න්ස් නුවරදී
තව තෙමසකින් ඇරැඹෙන මීළඟ ඔලිම්පික් උලෙළට සහභාගිවන ශ්‍රී ලංකා කණ්ඩායමේ ප්‍රධාන නිලධාරියා <FRWD>(Chief de mission)</FRWD> තෝරාගෙන ඇති ආකාරය පිළිබඳව ක්‍රීඩා අමාත්‍යංශය ජාතික ඔලිම්පික් කමිටුවෙන් ප්‍රශ්නකොට තිබේ.
ක්‍රීඩා අමාත්‍යංශයේ ලේකම් රනුගේ මහතා ජාතික ඔලිම්පික් කමිටුව වෙත ඊයේ ලිපියක් යවමින් ශ්‍රී ලංකා ඔලිම්පික් කණ්ඩාමේ ප්‍රධාන නිලධාරියා තෝරාගත් පරිපාටිය දන්වන මෙන් ඉල්ලා ඇත.
ශ්‍රී ලංකා කණ්ඩායමේ ප්‍රධාන නිලධාරියා නම් කිරීමට මීට මාස කිහිපයකට ඉහතදී ඉල්ලුම් කළ අවස්ථාවේ ඒ සඳහා ශ්‍රී ලංකා ජාතික ජල ක්‍රීඩා සංගමයේ සභාපති රියර් අද්මිරාල් වසන්ත කරන්නාගොඩ මහතා සහ යොට් යාත්‍රා සංගමයේ සභාපති කෙනී ජෝශප් යන මහත්වරු ඉල්ලුම් කර තිබිණි.
කරන්නාගොඩ මහතා කමිටු රැස්වීම් එක දෙකකට වඩා පැමිණ නැති බව පිරිසක් පවසා ඇතත් ඔහු තරමට සුදුසුකම් නැති කෙනෙකුට ප්‍රමුඛස්ථානය දී ඇත්තේ කෙසේද යන්න ක්‍රීඩා අමාත්‍යංශයේ අවධානය යොමුවී තිබේ.
මෙවර ඔලිම්පික් ක්‍රීඩා උලෙළට යොට් යාත්‍රා එකම ක්‍රීඩකයකු හෝ සහභාගි නොවේ.
මේ අතර පාඨමාලා පැවැත්වීමේදී ද එක් එක් ක්‍රීඩාවනට විශේෂ ප්‍රමුඛත්වයක් ලබාදී ඇති ආකාරය පිළිබඳවද අමාත්‍යංශයේ අවධානය යොමුවී ඇත.
</post>
<post>
ජයග්‍රාහී රත්නම් ක්‍රීඩා සමාජයට ෂාප් එෆ්. ඒ. කුසලානය බ්‍රවුන්ස් සහ සමාගමේ කළමනාකාර අධ්‍යක්ෂ මොන්ටි කන්දප්පා මහතා අතින් පිරිනැමුණු මොහොතේ රත්නම් වෙනුවෙන් එහි පැරැණිම ක්‍රීඩක මොහොමඩ් අමුනුල්ලා සහ වත්මන් නායක ෆවුමි මොහිඩීන් විසින් ලබාගත් අවස්ථාව. බ්‍රවුන්ස් සහ සමාගමේ සභාපති වී. ත්‍යාගරාජා නියෝජ්‍ය සභභාපති රොෂානි කුරේ සහ ශ්‍රී ලංකා පාපන්දු සම්මේලනයේ සභාපති ගාමිණී රන්දෙණිය යන මහත්ම මහත්මීන් මේ අවස්ථාවට එක්වී සිටියහ.
සේයාරුව - රෝලන්ඩ් පෙරේරා
</post>
<post>
ශාන්ත අන්තෝනි විදුහලේ තිලිනගෙන් දස්කම්
මහනුවර ක්‍රීඩා විශේෂ වාර්තාකරු , උපනන්ද ජයසුන්දර විසිනි
මහනුවර ශාන්ත අන්තෝනි විදුහලේ තිලින පීරිස් විසින් තුන් ඉරියව් වලින් දස්කම් දක්වා වයස 16 න් පහළ ක්‍රිකට් තරගයකදී නුගවෙල මැදි මහ විදුහල පරදවා විශිෂ්ඨ ජයක් වාර්තා කිරීමට බෙහෙවින් මහෝපකාරී විය.
ලකුණු පුවරුව:-
ශාන්ත අන්තෝනි විදුහල ඕවර 50 කදී කඩුලු 8 කට ලකුණු 260 යි.නිලීෂ පීරිස් නොදැවී ලකුණු 50 යි. එම් .රියාල් 50 , පී.සිල්වා 27 , එල්.බණ්ඩාරනායක නොදැවි 31 යි. පී.බණ්ඩාර 30 යි.
(ඉෂාර පෙරේරා 39 / 2 , දිලීප වික්‍රමසිංහ 54 / 3, නුගවෙල මැදි මහ විදුහල ඕවර 23 කදී සියල්ලම දැවී ලකුණු 76 යි. ගයාන් පෙරේරා 18 යි. දිලීප වික්‍රමසිංහ නොදැවී 25 යි.නිලීෂ පීරිස් 18 / 6 එම්.බී.රණසිංහ 13 / 2 යි.
මහනුවර ක්‍රීඩා විශේෂ වාර්තාකරු, උපනන්ද ජයසුන්දර විසිනි.
</post>
<post>
මධ්‍යම රාජ්‍ය දෙපාර්තමේන්තු අතර ක්‍රීඩා තරගාවලියක්
උපනන්දර ජයසුන්දර
 මහනුවර ක්‍රීඩා විශේෂ වාර්තාකරු විසිනි
මහනුවර මහ නගර සභාවේ ක්‍රීඩා භූමි දෙපාර්තමේන්තුව මධ්‍යම පළාත් රාජ්‍යසේවා දෙපාර්ත මේන්තුව අතර ක්‍රීඩා සැනකෙලියක් සංවිධානය කර ඇත. ඒ සඳහා ක්‍රිකට්, පාපන්දු, මලළ ක්‍රීඩා ටේබල් ටෙනිස් වොලිබෝල් සහ නොට් බෝල් තරග ඇතුලත් කර ඇත. එම තරගාවලිය සම්බන්ධව දිනවකවානු සාකච්ඡා කිරීම සඳහා මධ්‍යම පලාත් රාජ්‍ය ආයතනවල දැනුවත් කිරීමට 2004 ජූනි මස 18 වනදාට ක්‍රීඩා භූමි දෙපාර්තමේන්තුවට පැමිණෙන ලෙස ආරාධනා කර ඇති බැව් මහනුවර නාගරික ක්‍රීඩා භූමි දෙපාර්තමේන්තුවේ නිලධාරියෙකු දිනමිණට කීය.
</post>
<post>
සැහැල්ලු පන්දු ක්‍රිකට් විනිසුරුවන්ගේ සහ ලකුණු සටහන් කරන්නන්ගේ සංගමය
ශ්‍රී ලංකා සැහැල්ලු පන්දු ක්‍රිකට් විනිසුරුවන්ගේ සහ ලකුණු සටහන් කරන්නන්ගේ සංගමය 2004 වර්ෂය සඳහා පහත සඳහන් නිලධාරීන් පත් කර ගන්නා ලදී.
සභාපති - රංජිත් පුලුක්කොඩි
ලේකම් - ආර්. ඩී. පියසිරි
භාණ්ඩාගාරික - ටී. බාලසූරිය, සහකාර ලේකම් - උපුල් රංදෙනිය, ලේකම් (පැවරුම්) - දීපාල් ආටිගල, උප ලේකම් (පැවරුම්) - එල්. ජී. චන්දන ශාන්ත,
විනිසුරුවන් සහ ලකුණු සටහන් කරන්නන්ගේ සේවය අවශ්‍ය වන ඕනෑම ක්‍රීඩා සමාජයකට අපගේ සේවය අවශ්‍ය වන්නේ නම් පහත සඳහන් එක් දුරකථන අංකයක් ඇමතීමෙන් ලබා ගත හැකිය.
දීපාල් ආටිගල - දුරකථන අංක. 2706837, ටී. බාලසුරිය - දුරකථන අංක. 2402422, චන්දන ශාන්ත - දුරකථන අංක. 2478942, උපුල් රංදෙණිය - දුරකථන අංක. 2940297
</post>
<post>
ජාතික මහා ක්‍රීඩා උලෙළේ තරග 3 ක් 13 දා පොලොන්නරුවේදී
පොලොන්නරුව දිසා සමූහ
අම්. පී. සරත්
30 වන ජාතික මහා ක්‍රීඩා උලෙළ මෙවර පොලොන්නරවේදී ජූනි 13 පැවැත්වේ. කාන්තා පිරිමි පාපැදි මැරතන් ඇවිදීම තරග පැවැත්වේ. පාපැදි තරගය කිලෝමීටර් 140 කි. කාන්තා පාපැදි කිලෝ මීටර් 50 කි. මැරතන් කිලෝ මීටර් 42 කි. මැරතන් කාන්තා කිලෝ මීටර් 20. ඇවිදීම තරගය කිලෝ මීටර් 20 කි. පාසල් හා විවෘත වශයෙන් මෙම තරග පැවැත්වේ. ජයග්‍රාහක ජයග්‍රාහිකාවන්ට වටිනා තෑගි පිරිනැමේ.
</post>
<post>
ඌව ක්‍රිකට් තරගාවලියට කණ්ඩායම් 12 ක්
බදුල්ල ක්‍රීඩා වී. ටී. රාජ්
ශ්‍රී ලංකා ක්‍රිකට් සංලමය සංවිධාන කරන ඌව පළාත් නොවන කාණ්ඩෙ දෙවන වටේ අන්තර් ක්‍රීඩා සමාජ ක්‍රිකට් තරගාවලියේ බදුල්ල, රත්නපුර, මොනරාගල හා අම්පාර යන දිස්ත්‍රික් තුලින් කණ්ඩායම් 12 ක් සහභාගිවෙයි. මෙම තරගාවලිය ඒ. බී. සී. ඩී. යන අංශ හතරකට බෙදා කණ්ඩායම් තරග වැදී අවසන් තරගාවලියට සුදුසුකම් ලබන කණ්ඩායම් දෙක දෙවන කාණ්ඩේ ක්‍රිකට් තරගාවලියට සහභාගිවීමට සුදුසුකම් ලබයි.
බදුල්ල දිස්ත්‍රික්කයෙන් බදුල්ල ක්‍රී. ස. ඕල්ඩ් ඌවයිට්ස් ක්‍රී. ස. ෆාස්ටස් ක්‍රී. ස. හා කොස්මෝ ක්‍රී. ස. මොනරාගලින් ඕල්ඩ් වෙල්ලස්ස ක්‍රී. ස මොනරාගල පොලීස් ක්‍රී. ස. රත්නපුරෙන් ඇඹිලිපිටිය ක්‍රී. ස. ප්ලේ ග්‍රවුන්ඩ් ක්‍රී. ස. ඇලෝෂිස් ක්‍රී. ස. රුවන්පුර ක්‍රී. ස. හා අම්පාරෙන් සන්වෙලි ක්‍රී. ස. දිගාමඩුල්ල ක්‍රී. ස. මෙම තරගාවලියට සහභාගිවනු ඇත.
</post>
<post>
ප්‍රිමියර් ලීග් පාපන්දු සූරයෝ 'සුපර් බීච්' පිලට පරදී
මහින්ද ජිනදාස විසිනි
කළුතර පාපන්දු සංගමය මෙහෙයවන ලීග් පාපන්දු තරග මාලාවේ තරගයකදී මෙවර ප්‍රිමියර් ලීග් පාපන්දු සූරතාව දිනා ගත් බ්ලු ස්ටාර් පිල සුපර් බීච් කණ්ඩායමට ගෝල් 3 - 0 කින් පරාජය විය.
පෙරේදා (30 දා) කළුතර මහජන ක්‍රීඩාංගණයේ පැවැති මෙම තරගයේ ප්‍රථම භාගය නිමවන විට සුපර් බීච් පිල ගෝල් 1 - 0 කින් ඉදිරියෙන් සිටියේය.
විවේක කාලයෙන් අනතුරුව තරගය නැවත ආරම්භ කිරීමෙන් පසු සුපර් බීච් ක්‍රීඩකයෝ ආක්‍රමණශීලිව ක්‍රීඩා කර තවත් ගෝල් 2 ක් ලබා ගත්හ.
මෙම තරගයේ දී සුපර් බීච් ක්‍රීඩා සමාජය වෙනුවෙන් චානක ප්‍රනාන්දු ගෝල් 2 ක් ලබාගත් අතර, නිශාන්ත ෆොන්සේකා ගෝල් 1 ක් ලබා ගත්තේය.
වී. එස්. එච්. ජයවීර මහතා මෙම තරගය විනිශ්චය කළ අතර, ඩිලාන් පෙරේරා, සුනිල් පෙරේරා යන මහත්වරු සහාය විනිශ්චයකරුවන් වශයෙන් කටයුතු කළහ.
</post>
<post>
මීළඟ ආසියානු කුසලාන පාපන්දු තරගාවලියත් චීනයේදී
2007 වසරේ පැවැත්වෙන ආසියානු කුසලාන පාපන්දු තරගාවලිය චීනයේදී පැවැත්වීමට ආසියානු පාපන්දු සම්මේලනය සූදානම් වෙයි.
මෙම වසරේ ආසියානු කුසලාන පාපන්දු තරගාවලිය පැවැත්වෙන්නේද චීනයේදී වීම විශේෂ සිද්ධියකි. ජූලි මස 17 සිට අගෝස්තු මස 7 වැනිදා දක්වා පැවැත්වෙන මෙම තරගාවලියට රටවල් 16 ක් සහභාගි වෙති.
ආසියානු කුසලාන පාපන්දු තරගාවලිය පිට පිටම එකම රටක පැවැත්වෙන ප්‍රථම අවස්ථාව මෙය වීම විශේෂත්වයකි.
</post>
<post>
ඔලිම්පික් දින ධාවනය 26 දා ඇහැටුවැවදී
කුරුණෑගල දිස්ත්‍රික් සංචාරක වාර්තාකරු
ගුණරත්න ලියනආරච්චි
මෙතෙක් කලක් දිවයිනේ ප්‍රධාන නගරවල පැවැත්වූ ඔලිම්පික් මැරතන් ධාවන තරග මෙම වසරේ ජූනි මස 26 වැනි දින කුරුණෑගල දිස්ත්‍රික්කයේ දුෂ්තර ප්‍රදේශයක් වූ ගල්ගමුව ඇහැටුවැව ප්‍රදේශයේ දී පැවැත්වීමට තීරණය කර ඇති බවත් ඒ සඳහා සියලු කටයුතු සූදානම් කර ඇති බව ශ්‍රී ලංකා ඔලිම්පික් සම්මේලනයේ සභාපති හේමසිරි ප්‍රනාන්දු මහතා පැවසීය. සභාපතිවරයා මෙම අදහස් ප්‍රකාශ කළේ ඇහැටුවැව බණ්ඩාරනායක නවෝදා පාසල් රංග ශාලාවේදී පැවැති සාකච්ඡාවකදීය.
වසරක් පාසා පැවැත්වෙන මෙම තරගාවලිය සඳහා පාසල්වල සිසු සිසුවියන් 800 ක් පමණ හා ක්‍රීඩා සමාජ සාමාජිකයින් 200 කගේ එකතුවෙන් සියල්ල 1000 කගේ සහභාගිත්වයෙන් තරග පවත්වන බවත් සභාපතිවරයා වැඩිදුරටත් සඳහන් කළේය.
මේ අවස්ථාවට වන සම්පත් හා ස්වභාවික සම්පත් නියෝජ්‍ය ඇමති බන්දුල බස්නායක, ඔලිම්පික් කමිටුවේ ලේකම් කොමදෝරු එච්. යූ. සිල්වා මහතා ඇතුලු නිලධාරින් සහභාගි වූහ.
</post>
<post>
පරිසර දිනයේ මැරතන් තරගය ගල්කිස්සේ සිට ගාලු මුවදොරට
ජුනි මස 06 වැනි දිනට යෙදෙන 'ලෝක පරිසර දිනය' නිමිති කොට මැරතන් තරගයක් සහ පා ගමනක් පැවැත්වීමට ශී්‍රී ලංකා එක්සත් ජාතීන් මිත්‍රත්ව සංවිධානය 'සන්ෆෝ' කටයුතු සූදානම් කොට ඇත.
'අපට අවැසි මල මුහුදක් නොව ජීවමාන සාගරයකි' තේමාව කොට ගත් මෙවර පරිසර දිනය නිමිති කොට පැවැත්වෙන මැරතන් තරග ආරම්භ වන්නේ ජුනි 06 වැනිදා උදේ 7.30 ට ගල්කිස්ස චන්ද්‍රා හෝටලය අසලිනි. එය නිමාවනුයේ කොළඹ ගාලුමෝදර පිටියෙනි. වයස අවුරුසදු 18 ට වැඩි හා අඩු ගැහැණු, පිරිමි ලෙස තරග හතරක පැවැත්වීමට කටයුතු යොදා ඇතැයි එහි කාන්තා හා ළමා කටයුතු පිළිබඳ අධ්‍යක්ෂිකා මානෙල් අයිලප්පෙරුම මහත්මිය ප්‍රකාශ කළාය.
පාගම 6 වැනිදා උදේ 9.00 ට ගාලුමුවදොර පිටියෙන් ඇරඹේ. දේශපලානඥන්, කලාකරුවන්, ක්‍රීඩක ක්‍රීඩිකාවන්, සමාජ ක්‍රියාකාරීන් විශාල පිරිසකගේ සහභාගීත්වයෙන් පැවැත්වෙන මෙම පාගමනට එක්වන ලෙස ඇය සියලු දෙනාටම ආරාධනා කළාය.
තරගවලට සහභාගි වීමට කැමැති පිරිස් ඒ පිළිඳ අයදුම්පත් "සන්ෆෝ මැදුර' අංක 658183, මහවැලි උද්‍යානය, බ්‍රේස්ලයින් පාර, කොළඹ 09 යන ලිපිනයෙන් ලබා ගත හැකි බවද අයිලප්පෙරුම මහත්මිය සඳහන් කළාය.
</post>
<post>
චාල්ස් රොබින්සන් හොකී සූරතාව ශ්‍රී ලංකා යුද හමුදාවට
ජගත් ප්‍රේමචන්ද්‍ර
චාල්ස් රොබින්සන් අනුස්මරණ කුසලානය සඳහා පැවැති සත් සාමාජික හොකි තරගාවලියේදී ශ්‍රී ලංකා නාවික හමුදාව පරාජයට පත්කළ ශ්‍රී ලංකා යුද හමුදා ක්‍රීඩකයෝ එම සූරතා කුසලානය සහ මුදලින් රුපියල් 10000ක් දිනා ගත්හ.
අටවැනි (8) වරටත් පැවැති මෙම සූරතාවලිය පසුගිය ඉරිදා බම්බලපිටිය පොලිස් ක්‍රීඩාංගනයේදී නිමාව දුටහ. ශ්‍රී ලංකා හොකී සම්මේලනයේ පූර්ණ අධීක්ෂණයෙන් යුක්තව මාතලේ සාන්ත තෝමස් විද්‍යාලයීය ආදි ශිෂ්‍ය සංගමයේ කොළඹ ශාඛාව මෙම තරවාලිය සංවිධානය කර තිබුණි. කණ්ඩායම් 18 ක් අතර පැවැති මෙම තරගාවලියේ දී අවසන් පූර්ව වටය සඳහා යුද හමුදාව සමග ගුවන් හමුදාව ද නාවික හමුදාව සමග සී.එම් සහ එෆ්. සී ද තරග වැදුණි.
අවසන් තරගයේදී 3:1 ක් ලෙස ජය ලැබූ යුද හමුදා ක්‍රීඩකයෝ මෙවර සමස්ත සූරතාවත් මුදල් ත්‍යාගයත් ලබා ගත්හ. අනුසූරයන් වූ නාවික හමුදා පිලට මුදලින් රුපියල් 7500/- ක් සහ අනුසූරතා කුසලානය හිමිවිය.
</post>
<post>
මාතලේ අන්තර් පාසල් සය සාමාජික ක්‍රිකට්
මාතලේ සමූහ
ඒ. දයාසේන
යු.එස්. පෙරේරා අනුස්මරණ අභියෝගතා කුසලානය සඳහා ප්‍රථම වරට පැවැත්වෙන මාතලේ දිස්ත්‍රික්කයේ අන්තර් විද්‍යාලයීය සය සාමාජික ලෙදර් බෝල් ක්‍රිකට් තරගාවලිය ජූනි මස 4 දා මාතලේ බර්නාඩ් අළුවිහාර ක්‍රීඩාංගණයේදී පැවැත්වේ.
මාතලේ ශාන්ත තෝමස් විද්‍යාලයීය ආදි ශිෂ්‍ය සංගමය මගින් සංවිධානය කරන මෙම තරගාවලියට දිස්ත්‍රික්කයේ ප්‍රධාන පෙළේ විද්‍යාලයීය කණ්ඩායම් අටක් තරග වැදීමට නියමිතය.
මාතලේ දිස්ත්‍රික් ක්‍රිකට් සංගමය, ක්‍රවුන්ස් ස්ටුඩියෝව, ලකීලෑන්ඩ් ස්පයිස් ගාඩ්න්ස් ප්‍රින්ස් ලර්නර්ස් හා වීරරත්න ස්ටෝර්ස් යන ආයතනවල අනුග්‍රහ ඇතිව පැවැත්වෙන මෙම තරගාවලියේ ජයග්‍රාහකයින්ට වටිනා ත්‍යාග පිරිනැමීමට සංවිධායකයෝ බලාපොරොත්තු වෙති.
</post>
<post>
මාතර දිසා ක්‍රිකට් සූරතාව කොටුවේගොඩ - 'නිල්මිණි' ක්‍රීඩා සමාජයට
ඒ. ඩබ්ලිව්. ගුණවර්ධන - මාතර මධ්‍යම
මාතර පොලිසියේ අනුග්‍රහය යටතේ මාතර මධ්‍ය මහා විද්‍යාලයීය ආදි මාධ්‍ය ඒකකය සංවිධානය කළ ආදි මාධ්‍ය අභියෝගතා ස්වර්ණ කුසලාන සය සමාජික මාතර දිස්ත්‍රික් සැහැල්ලු පන්දු ක්‍රිකට් තරගවලියේ අවසාන මහා තරගය පසුගියදා මාතර උයන්වත්ත ක්‍රීඩාංගනයේ දී පැවති අතර එහි ජයග්‍රහණය මාතර කොටුවේගොඩ නිල්මිණි ක්‍රීඩා සමාජයට හිමිවිය. මාතර ප්‍රාදේශීය යෞවන සමාජ බල මණ්ඩලයේ යෞවන සමාජ ද ඇතුළුව මාතර දිස්ත්‍රික්කය පුරා ක්‍රියාත්මක වන ප්‍රබල ක්‍රීඩා සමාජ විසි එකක සහභාගිත්වයෙන් මෙම තරඟාවලිය පැවැත්විණ.
අර්ධ අවසාන තරග සඳහා තොටමුණ නිල්වලා, කොටුවෙගොඩ නිල්මිණි, වැලෙන්ජර් හා මාතර ටාගට් ක්‍රීඩා සමාජ සුදුසුකම් ලැබූ අතර තියුණු සටනකින් අනතුරුව කොටුවේගොඩ නිල්මිණි ක්‍රීඩා සමාජය සහ මාතර වැලෙන්ජර් ක්‍රීඩා සමාජය අවසාන මහා තරගයට සුදුසුකම් ලැබීය. අවසාන මහා තරගයේ දී චැලෙන්ජර් ක්‍රීඩා සමාජය පරදවා ලකුණු අටක තියුණු ජයක් වාර්තා කිරීමට කොටුවේගොඩ නිල්මිණි ක්‍රීඩා සමාජයට හැකිවිය. මූලික තරගවලදී ද හොඳින් දස්කම් දැක් වූ නිල්මිණි ක්‍රීඩා සමාජයේ හුසේන්බාරි අවසාන තරගයේ දී ද ලකුණු තිහක් සහ ලකුණු දෙකකට කඩුළු දෙකක් බිඳ හෙලමින් තරගාවලියේ ශූරයා බවට පත්විය.
</post>
<post>
මේසපන්දු සම්මේලනයේ ඉදිරි වැඩසටහන
ජගත් ප්‍රේමචන්ද්‍ර
ශ්‍රී ලංකා මේස පන්දු සම්මේලනය 2004 කැලැන්ඩර් වර්ෂය තුළ තවත් ශ්‍රේණිගත තරගාවලිය 06 ක් පැවැත්වීමට බලාපොරොත්තු වෙතැයි එහි ලේකම් චන්දන පෙරේරා මහතා 'දිනමිණ' ට ප්‍රකාශ කළේය.
මෙම තරගමාලා අතර 58 වන ජාතික සූරතාවලිය මෙන් ම කනිෂ්ඨ සූරතාවලිය ද වෙති. ගල්කිස්ස ශාන්ත තෝමස් විද්‍යාලයීය ගෘහස්ථ ක්‍රීඩාගාරය, සුගතදාස සහ පේරාදෙණිය සරසවි ගෘහස්ථ ක්‍රීඩාගාරවල මෙම තරගමාලා පැවැත්වීමට සංවිධායකයෝ බලාපොරොත්තු වෙති.
58 වන ජාතික සූරතාවලිය
ශ්‍රී ලංකා මේස පන්දු සම්මේලනය හා නුගේගොඩ ශාන්ත ජෝන් මේස පන්දු ක්‍රීඩා සමාජය එක්ව සංවිධානය කරන මෙම ජාතික සූරතාවලිය ජුලි මස 31 සිට අගෝස්තු මස 02 වන දින දක්වා ගල්කිස්සේ දී පැවැත්වේ.
මුනිදාස ගුණසිංහ අනුස්මරණ විවෘත සූරතාවලිය ලෙස ද හැඳින්වෙන මෙම තරගාවලිය සඳහා අයදුම්පත් බාර ගැනිම ජුනි මස 30 දින දක්වා චන්දන පෙරේරා, 92/ඒ, දේවාල පාර, පාගොඩ, නුගේගොඩ යන ලිපිනයෙන් සිදුවේ.
බස්නාහිර පළාත් සමස්ත ලංකා විවෘත සූරතාවලිය
බස්නාහිර පළාත් මේස පන්දු සංගමය හා එක්ව සංවිධානය කරන මෙම තරගාවලිය අගෝස්තු මස 28 - 30 දක්වා ගල්කිස්සේ දී පැවැත්වේ.
අයදුම්පත් ජුලි මස 28 දින දක්වා කාංචනා අබේසිංහ මෙනෙවිය, 37/ඒ රූපසිංහ පටුමග, නැදිමාල, දෙහිවල යන ලිපිනයට හෝ ඒ. කරුණාරත්න මෙනෙවිය 21/2 පී. බී. අල්විස් පෙරේරා මාවත, කටුබැද්ද මොරටුව යන ලිපිනයට යොමු කළ හැකිය.
ක්‍රිස් ගුණරත්න අනුස්මරණ සූරතාවලිය
සැප්තැම්බර් මස 11 - 13 දින දක්වා ගල්කිස්සේ දී පැවැත්වේ. අයදුම්පත් අගෝස්තු 11 දිනට ප්‍රථම චන්දන පෙරේරා නමට යොමු කළ හැකිය.
අශෝක් මෙල්වැනි අනුස්මරණ සූරතාවලිය
ඔක්තෝබර් 8 - 10 දක්වා කොළඹ සුගතදාස ගෘහස්ථ ක්‍රීඩාගාරයේ දී පැවැත්වේ. අයදුම්පත් සැප්තැම්බර් 8 දිනට ප්‍රථම චන්දන පෙරේරා නමට යොමුකළ හැකිය.
මධ්‍යම පළාත් සමස්ත ලංකා (විවෘත) සූරතාවලිය
මධ්‍යම පළාත් මේස පන්දු සංගමය හා එක් ව සංවිධානය කරන මෙම තරගාවලිය ඔක්තෝබර් 23 - 25 දක්වා පේරාදේණිය සරසවි ගෘහස්ථ ක්‍රීඩාගාරයේ දී පැවැත්වේ. අයදුම්පත් සැප්තැම්බර් 23 ට ප්‍රථම සුනිල් අබේගුණසේකර 29/10 ධර්මාශෝක මාවත අරුප්පොළ, නුවර යන ලිපිනයට හෝ කේ. නිලන්ත කුමාර 43/10, හේවාහැට පාර නුවර යන ලිපියනට යොමුකළ හැකිය.
58 වන ජාතික කනිෂ්ඨ සුරතාවලිය
නොවැම්බර් මස 5 - 6 දෙදින ගල්කිස්සේ දී පැවැත්වේ. අයදුම්පත් බාර ගැනීම ඔක්තෝබර් 5 දින දක්වා චන්දන පෙරේරා නමට යොමු කළ හැකිය.
</post>
<post>
සබරගමුව පළාත් අයෝමය පුරුෂයා තරගාවලිය ඇඹිලිපිටිය ජාතික පාසැලේ දී පසුගියදා පවත්වන ලදී.
බ්‍රිලියන්ට් ෆ්ට්නස් ආයතනයෙන් නියෝජනය වූ පී. කේ. ඩබ්ලිව්. අබේසිරි මෙම තරගයේ පළමුවැනි ස්ථානය දිනාගන්නා ලදී.
මෙය ශ්‍රී ලංකා කායවර්ධන සමිතියේ පූර්ණ අනුග්‍රහය මත පැවත්විණ.
ශ්‍රී ලංකා කායවර්ධන සමිතියේ සභාපති හා ආසියාතික සම්මේලනයේ උප සභාපති කේ. එච්. කපිල කුමාර මහතාගේ අධීක්ෂණය යටතේ මෙය පැවැත්විණ.
ශ්‍රී ලංකා කායවර්ධන සමිතියේ සම ලේකම් චන්දන අළුත්ගේ ක්‍රීඩා උපදේශක ඩබ්ලිව්. කේ. ඩී. ප්‍රියන්ත භාණ්ඩාගාරික ඩබ්ලිව්. ඒ. කීර්ති ද සිල්වා යන මහත්වරුද මෙම අවස්ථාවට සහභාගි වූහ.
රාජා වෛද්‍යසේකර තිස්සමහාරාම විශේෂ
</post>
<post>
මුරලිදරන් පිළිගැනීමට ඕස්ට්‍රේලියාව සුදානම් - රිකී පොන්ටින්
සිඩ්නි (ඒ. එෆ්. පී.)
ඔස්ට්‍රේලියානු ක්‍රිකට් ලෝලීන් 'මුරලි' ව ඉතාමත් සාදරයෙන් පිළිගනු ඇති බැවින් ශ්‍රී ලංකා ක්‍රිකට් කණ්ඩායම සමග ලබන ජූලි මාසයේ දී ඔස්ට්‍රේලියාවට පැමිණෙන ලෙසට ඔස්ට්‍රේලියානු ක්‍රිකට් නායක රිකී පොන්ටිං මුත්තයියා මුරලිදරන් ගෙන් අයද සිටියි. සිම්බාබ්වේ හි සංචාරයෙන් පසුව යළි සියරට පැමිණි අවස්ථාවේ දී පොන්ටිං තමන්ගේ මෙම ඉල්ලීම මුරලි වෙත යැවීය.
ශ්‍රී ලාංකික සුපිරි දඟ පන්දු යවන්නා ඔස්ට්‍රේලියානු සංචාරයට සහභාගි නොවීමේ ඔහුගේ තීරණය වෙනස් කොට නැතැයි ද එහෙත් සංචාරයට සහභාගි වන ලෙසට ඔහුට බලපෑම් එල්ල වී ඇතැයි ද සති අන්තයේ දී කොළඹින් ලැබුණු වාර්තාවල දැක්වෙයි.
ඕස්ට්‍රේලියානු අගමැති ජේන් හොවාඩ් මුරලිදරන් පන්දුව දමා ගසන්නකු බවට ප්‍රකාශ කිරීම නිසා ව්‍යාකූලත්වයට පත්ව සිටින ටෙස්ට් ක්‍රිකට් ක්ෂේත්‍රයේ ශ්‍රේෂ්ඨතම පන්දු යවන්නා ඔස්ට්‍රේලියාවට නොයාමේ ඔහුගේ තීරණය වෙනස් කළ බවට නිල වශයෙන් බළධාරීන්ට දැනුම් දී නැතැයි ශ්‍රී ලංකා ක්‍රිකට් නිලධාරීහු පැවසූහ.
එහෙත් අමනාපය පසෙක ලා මෙහි පැමිණ ටෙස්ට් සූරයින් වන ඔස්ට්‍රේලියාවට එරෙහිව ක්‍රීඩා කරන ලෙසට පොන්ටිං මුරලිට ආයාචනය කර සිටියේය. ඔහු මෙහි පැමිණෙනවා දකින්න මම හරි කැමතියි. ඔහු අති දක්ෂ ක්‍රීඩකයෙක් මෙන් ම ප්‍රතිවාදියෙක්. ඔහු ශ්‍රේෂ්ඨ තරගකරුවෙක් 'පොන්ටිං සිඩ්නි ගුවන් තොටුපලේදී ප්‍රකාශ කළේය. ඔස්ට්‍රේලියානු ජනතාව 'මුරලි' ව සාදරයෙන් පිළිගනු ඇති බවට පොන්ටිං විශ්වාසය පළ කරයි.
මුරලි (ටෙස්ට් කඩුලු 527) හා වෝන් (ටෙස්ට් කඩුලු 517) අතර තියුණු තරගයක් දැක ගත හැකිවනු ඇති බැවින් මුරලිදරන්ගේ පැමිණීම දෙරට අතර ටෙස්ට් තරග දෙකට හොඳ ප්‍රාණවත් බවක් එක් කරනු ඇත.
"ඔහු මෙහි පැමිණෙනු ඇතැයි අපි බලාපොරොත්තු තියා ගමු. ඔහු ආවෝත් එය අපට සුවිශේෂ අභියෝගයක් වේවි. හේතුව, ඔහු ඉතාමත්ම අති දක්ෂ පන්දු යවන්නෙක් වීමයි."
</post>
<post>
රාජ්‍ය සේවා කැරම් තරගාවලිය
රාජ්‍ය සේවා කැරම් සූරතාව පාර්ලිමේන්තු ක්‍රීඩා සමාජයට
ජගත් ප්‍රේමචන්ද්‍ර
රාජ්‍ය සේවා ක්‍රීඩා සංගමය සංවිධානය කළ රාජ්‍ය සේවා කැරම් තරගමාලාවේ 'ඒ' කොටසේ සමස්ත සූරතාවය දිනා ගැනීමට පාර්ලිමේන්තු ක්‍රීඩා සමාජය සමත් විය.
4 වැනි වරටත් සංවිධානය කර තිබූ කැරම් තරගමාලාව සඳහා කණ්ඩායම් 68 ක ක්‍රීඩක ක්‍රීඩිකාවන් 300 ට අධික පිරිසක් සහභාගී වූහ.
කොළඹ 7, රීඩ් මාවතේ පිහිටි කැරම් සම්මේලන මූලස්ථානයේ දී මෙම තරග පසුගියදා නිමාවිය. එහි දී 'ඒ' කොටස් අනු සූරතාවය රජයේ මුද්‍රණාල ක්‍රීඩා සමාජය සතු විය.
'බී' කොටස සඳහා පැවැති තරගවල දී පළාත් පාලන සහ ස්වදේශීය කටයුතු දෙපාර්තමේන්තු ක්‍රීඩා සමාජයත්, ජන හා සංඛ්‍යාලේඛණ දෙපාර්තමේන්තු ක්‍රීඩා සමාජයත් සූරතා අනුසූරතා දිනා ගත්හ.
කාන්තා ඉසව් සඳහා පැවැති තරගාවලියේ දී දුම්රිය ධාවන බල කට්ටල දෙපාර්තමේන්තු ක්‍රීඩා සමාජයේ 'බී' කණ්ඩායම සූරතාවයත් 'ඒ' කණ්ඩායම අනුසූරතාවයත් දිනා ගත්හ.
අවසන් දින ත්‍යාග ප්‍රදානෝත්සවය සඳහා රූපවාහිනී සංස්ථාවේ නියෝජ්‍ය අධ්‍යක්ෂ ජනරාල් උපාලි අරඹෙවෙල, පාර්ලිමේන්තුවේ පරිපාලන නිලධාරී ලැසිල් ද සිල්වා සහ රාජ්‍ය සේවා ක්‍රීඩා සංගමයේ සභාපති ලක්ෂ්මන් ද අල්විස් යන මහත්වරුන් සහභාගි වූහ.
</post>
<post>
මෝටර් සයිකල් ධාවන සූර මංචනායක
දිවිලපිටිය සමුහ වාර්තාකරු අයිවන් නිශ්ශංක
දිවුලපිටිය පල්ලියපිටියේ ධර්මදාස මංචනායක මහතා මෝටර් සයිකල් ධාවන සූරයෙකි. ඔහු කටුනායක, කටුකුරුන්ද, රත්මලාන, කුරුණෑගල, නුවරඑළිය, ගාල්ල, මහනුවර, මිහින්තලේ, පන්නල, පැවැති මෝටර් සයිකල් ධාවන තරගවලට සහභාගිවී ධාවන සූරතාව හා ජයග්‍රහන හිමිකරගෙන ඇත.
1981 සිට මේ දක්වාම මංචනායක මහතා මෝටර් ධාවන තරගවලට ඉදිරිපත්වී ඇති අතර, කටුකුරුන්ද, නුවරඑළිය යන ස්ථානවල පැවති ධාවන සූරතා තරගවලදී ප්‍රථම ස්ථානයක් 5 ක් හිමිකරගෙන තිබේ.
කටුකුරුන්ද. නුවරඑළිය, රත්මලාන, කුරුණෑගල, ගාල්ල, පන්නල පැවති ධාවන සූරතා තරගවලදී දෙවන ස්ථාන 12 ක් ජයග්‍රහණය කිරීමට සමත්ව ඇත. මේ සඳහා කුසලාන හා සහතික හිමිකරගෙන ඇත.
ඉන්දියාවේ මදුරාසියේ ගෝන්ප්‍රී තරගාවලියටද ඉදිරිපත්වී තිබෙන අතර 2003 පන්නල පැවති මැක්පොයිල් තරගාවලියේදී 125 සී. සී. ධාවන සූරතාව ද හිමිකරගෙන ඇත.
</post>
<post>
බංග්ලාදේශයෙන් කොදෙව්වන්ට තියුණු තරගයක්
ලන්ඩන් (රොයිටර්)
පා දඟ පන්දු යවන රාම්නරේෂ් සර්වාන්ගේ දක්ෂ පන්දු යැවීමේ හේතුවෙන් බටහිර ඉන්දීය කොදෙව් දූපත් පිල සමග පැවැත්වෙන පළමු ටෙස්ට් තරගයේ සිව්දින දිනයේදී බංග්ලාදේශය පසුබැසීමකට ලක්විය.
කොදෙව් දූපත් පිල ලකුණු 352 කට දවාලීම නිසා පළමු ඉනිමේදී ලකුණු 64 ක් ඉදිරියෙන් සිටි බංග්ලාදේශය තරගයේ සිව්වන දිනය අවසන් වන විට ලකුණු 94 කට කඩුලු 6 ක්දැවී සිටියේය.
සර්වාන් ලකුණු 22 කට කඩුලු 3 ක් බිඳ හෙලූ අතර දෙවන ඉනිමේ හොඳ ආරම්භයක් ලබා ගත් බංග්ලාදේශ පිලේ කඩුලු 4 ක් ලකුණු 9ක් තුල බිඳ වැටිණි.
රජින් සලේ නොදැවී ලකුණු 34 ක් ද කාලිඩ් මෂුඩ් නොදැවී ලකුණු 8 ක් ද ලබා ගෙන සිටියහ.
බංග්ලාදේශය පළමු ඉනිම - 416
හබ්බුල් බෂාර් 113, මොහොමඩ් රෆික් 111, මොහොමඩ් අෂ්රෆල් 81; පී. කොල්න්ස් 83 ට 4)
කොදෙව් දූපත්: පළමු ඉනිම - 352
සී. ගේල් 141, ආර්. සර්වාන් 40, බී. ලාරා 53, ඩ්වේන් ස්මිත් 42, ආර්. ජේකබ්ස් නොදැවී 46, මුෂ්ෆිකර් රහ්මින් 65 ට 4, මොහමඩ් රෆික් 90 ට 3)
බංග්ලාදේශය - දෙවන ඉනිම (සිව්වන දිනය අවසානයේ) කඩුලු 6 ට 94
(හබ්බුල් බෂාර් 25, රජිත් සලේ නොදැවී 34; සර්වාන් 22 ට 3)
කැනඩාවේ ඩේවිසන්ගෙන් දක්ෂතම පන්දු යැවීමක්
ලන්ඩන් (රොයිටර්)
කැනඩාවේ ජෝන් ඩේවිසන් වසර 48 ක් තුළ හොඳම පළමු පෙළ ක්‍රිකට් පන්දු යැවීම වාර්තා කළේය.
ඔහු මෙම දස්කම් පෑවේ ඇමරිකාවට එරෙහිව පැවති ජගත් ක්‍රිකට් කවුන්සල අන්තර් මහාද්වීප තරගයකදීය.
පිට දඟ පන්දු යවන ඩේවිසන් තරගයේ පළමු ඉනිමේදී ලකුණු 61 කට කඩුලු 8 ක්ද, දෙවන ඉනිමේදී ලකුණු 76 කට කඩුලු 9 ක් ද, ලබා ගත්තේ සමස්ත තරගයේ ලකුණු 137 කට කඩුලු 17 ක් වාර්තා කරමිනි.
1956 වසරේ ඕස්ට්‍රේලියාවට එරෙහිව ටෙස්ට් තරගයකදී එංගලන්තයේ ජිම් ලේකර් ලකුණු 90 කට කඩුලු 19 ක් ලබා ගැනීමෙන් පසුව වාර්තා වූ හොඳම පන්දු යැවීම මෙය වෙයි.
</post>
<post>
කෙනෙනිසා බෙකලි මීටර් 5000 ලෝක වාර්තාව තබයි
ඇම්ස්ටර්ඩෑම් (රොයිටර්)
හෙන්ගෙලෝ හි පැවැති ජාත්‍යන්තර මලල ක්‍රීඩා උළෙලකදී ඉතියෝපියාවේ කෙනනිසා බෙකලී මිනිත්තු 12 ක් හා තත්පර 37.35 ක කාලයක් වාර්තා කරමින් මීටර් 5,000 පිරිමි ලෝක වාර්තාව බිඳ හෙලීමට සමත් විය.
කලින් වාර්තා වූ මිනිත්තු 12: තත්පර 39.36 තබා තිබුණේ ඉතියෝපියාවේම හයිලි ගෙබ්රෙස්ලැසී විසිනි. ඒ, 1998 ජුනි 13 වනදා හෙල්සින්කි හිදීය.
බෙකලීට පසුපසින් 13:01.28 ක කාලයක් වාර්තා කරමින් දෙවන ස්ථානයට පත්වූයේ ඔහුගේ රටේම මුලුගෙටා වෙන්ඩමු ය. කෙන්යාවේ හිලරි චෙනොන්ගෙ (13: 08.77) තෙවන ස්ථානය හිමිකර ගත්තේය.
'එය ඉතා අසීරු වුනා' බෙකලී ඕලන්ද රූපවාහිනියට පැවසීය.
මීටර් 10,000 ලෝක සූරයා වන බෙකලී පසුගිය අගෝස්තුවේ පැරිසියේදී පැවති ලෝක සූරතාවලියේදීද ගෙබ්රෙස්ලැසී ව මේ අයුරින්ම පැරදවීය.
ජුනි 8 වනදා චෙකොස්ලොවේකියාවේ ඔස්ට්‍රාවාහිදී පැවැත්වෙන මිටර් 10,000 ඉසව්වටද බෙකලී තරග වදිනු ඇත.
ඔලිම්පික් උළෙලේ කුමන ඉසව්වකට සහභාගි වනවාද යන්න ගැන මා තවම තීරණය කර නැහැ. මේ තරග වල ප්‍රතිඵල මට තීරණයක් ගැනීමට උපකාරි වේවි' බෙකලී මේ වසර මුලදී පවසා සිටියේය.
</post>
<post>
කාන්තා ආත්මාරක්ෂක පුහුණු වැඩ මුළුවක්
දෙහිවල යෞවන සමාජ ප්‍රාදේශීය බල මණ්ඩලයට අනුබද්ධ ලිටිල් ඩ්‍රැගන් යෞවන සමාජය ප්‍රාදේශීය බල මණ්ඩලයේ මග පෙන්වීම යටතේ කාන්තා ආත්මාරක්ෂක එක්දින පුහුණු වැඩමුළුවක් සංවිධානය කොට ඇත.
ජුනි මස 06 වන ඉරිදා පෙ.ව. 9.00 සිට ප.ව 4.30 දක්වා නුගේගොඩ ශාන්ත ජෝන් විදුහලේදී පවත්වනු ලබන මෙම වැඩ සටහනට කාන්තාවන් ( 12 – 35 අතර ) 75 ක් පමණ සහභාගි කර ගැනීමට අපේකෂිතය. වටිනා සහතිකයක්ද පිරිනැමීමට කටයුතු යොදා ඇති බව දෙහිවල ප්‍රාදේශීය බල මණ්ඩලයේ ලේකම් දන්වා සිටී.
</post>
<post>
ඉන්දියා යන මේසපන්දු පිල අද තෝරාගනී
ජගත් ප්‍රේමචන්ද්‍ර
ජූලි මස ඉන්දියාවේ දී පැවැත්වීට නියමිත ආසියානු මේසපන්දු තරගාවලි දෙකක් සඳහා ශී්‍රී ලංකා කණ්ඩායම් දෙකක් (පිරිමි සහ කාන්තා) තෝරා ගැනීමට නම් කරන ලද සංචිතයේ අවසන් තරග අද (02 දා) පස්වරු 1.00 ට ගල්කිස්ස ශා. තෝමස් විද්‍යාලයීය ගෘහස්ථ ක්‍රීඩාගාරයේදී පැවැත්වේ.
ක්‍රීඩකයන් 9 දෙනෙකුත් ක්‍රීඩිකාවන් 10 දෙනෙකුත් ඇතුළත් මෙම සංචිතයේ පෙර තරගවලදී දක්ෂතා දැක්වීමට ජී. පී. එච්. සජිත් සහ ඉෂාරා මධුරංගනී සමත්ව ඇත. මොවුන් දෙදෙනාම අම්බලන්ගොඩ ශ්‍රී දේවානන්ද විද්‍යාලයේ ඉගෙනුම ලබති.
තිදෙනෙකුනේ සමන්විත කණ්ඩායම් තෝරා ගැනීමට මේසපන්දු සම්මේලනය අදහස් කර ඇති අතර ඉහත සඳහන් දෙදෙනාට අමතරව පිරිමි සංචිතයේ ගිහාන් ලියනගේ (ධර්මරාජ විද්‍යාලය - නුවර) සහ තරිඳු සමරවීර (ශා. තෝමස් විද්‍යාලය ගල්කිස්ස) ද කාන්තා සංචිතයේ කල්පනී හේරත් (උසස් බාලිකා විද්‍යාලය- නුවර) සහ ඒ. සී. කේ. උඩුගම (දේවි බාලිකා විද්‍යාලය- කොළඹ) ද පෙරමුණ ගෙන සිටිති.
සංචිතයෙන් තෝරා ගන්නා ක්‍රීඩක ක්‍රීඩිකාවන් ජුලි මස 16 සිට 13 දක්වා පැවැත්වෙන දකුණු ආසියානු කනිෂ්ඨ මේසපන්දු තරගාවලියට සහ ජූලි මස 19 සිට 24 දින දක්වා පැවැත්වෙන 10 වන ආසියානු කනිෂ්ඨ මේසපන්දු තරගාවලියට සහභාගි වීමට නියමිතය.
</post>
<post>
ලෝක ශූරයකු බවට පත්වූ මුත්තයියා මුරලිදරන් පිළිබඳ උපහාර මුද්දර නිර්මාණය ක්‍රීඩා අමාත්‍ය ජීවන් කුමාරතුංග මහතා විසින් පසුගිය 09 වැනි දින මුද්දර ශිල්පී සනත් රෝහණ වික්‍රමසිංහ මහතා කැඳවා ලබාගත් අතර ඒ පිළිබඳ ලිපිගොනුව අමාත්‍ය මාධ්‍ය ලේකම් හේමසිරි ධීරරත්න මහතා විසින් තැපැල්පති කේ.ඒ.එස්. සේනාධීර මහතාට බාර දුන් මොහොත.
තැපැල්පතිවරයාගේ කොටුව නිල නිවසේදී එය බාරදීමෙන් අනතුරුව තැපැල්පතිවරයා සහ ධීරරත්න මහතා ඒ පිළිබඳව කතා කරයි. මෙම මුද්දරය පිළිබඳ සියලු සම්බන්ධීකරණ කටයුතු සිදු කරනුයේ අමාත්‍ය මාධ්‍ය ලේකම් ධීරරත්න මහතායි.
සේයාරුව: අමාත්‍යාංශ මාධ්‍ය ඒකකය
</post>
<post>
ශ්‍රී ලංකා වොලිබෝල් ක්‍රීඩාව අන්තර් ජාලයට එක්වේ
වසර 88 ක් පැරැණි ශ්‍රී ලංකාවේ ජාතික ක්‍රීඩාව වන වොලිබෝල් ක්‍රීඩාව 2004 ජුනි මස 5 වන දින රාත්‍රී 7 ට කොළඹ ගලදාරි හෝටලයේදී අන්තර් ජාලයට පිවිසෙයි.
මෙම උත්සවයට සමගාමිව 2004 සැප්තැම්බර් 19 - 26 දින දක්වා ශ්‍රී ලංකාවේ පැවැත්වීමට නියමිත වන ප්‍රථම අන්තර් ජාතික තරගාවලිය 12 වන කනිෂ්ඨ කාන්තා වොලිබෝල් තරගාවලියේ නිල ලාංඡනයද එළි දැක්වීමට නියමිතය.
මෙම උලෙළේ ප්‍රධාන ආරාධිත අමුත්තා ලෙස ක්‍රීඩා හා යෞවන කටයුතු ඇමති ජීවන් කුමාරතුංග එම නියෝජ්‍ය අමාත්‍ය ශ්‍රීපති සූරියආරච්චි සහ වොලිබෝල් සම්මේලනයේ සභාපති මර්වින් ජේ කුරේ යන මහත්වරු සහභාගිවීමට නියමිතය.
- බන්දුල
</post>
<post>
එන්. සී. සී. පිලට III කොටසේ ක්‍රිකට් සූරතාව
ජගත් ප්‍රේමචන්ද්‍ර
ශ්‍රී ලංකා ක්‍රිකට් සංවිධානය අන්තර් ක්‍රීඩා සමාජ තෙවන කොටසේ අවසන් තරගයෙන් එස්. එස්. සී. පිල ලකුණු 133 කින් පරාජය කරමින් එන්. සී. සී. පිල ජල ලැබීය.
පසුගියදා කොළඹ මේට්ලන්ඩ් පෙදෙස සිංහල ක්‍රීඩා සමාජ පිටියේ දී මෙම තරගය පැවැත්විණ. එන්. සී. සී. පිලේ නායක සංජීව වීරසිංහ 4 පහර 6 ක් සමග ලකුණු 81 ක් ලබා ගනිමින් දක්ෂතා දැක්වීය. එස්. එස්. සී. පිලේ වැඩිම ලකුණුලාභියා වූයේ අර්ජුන රණතුංග ය.
එන්. සී. සී. - කඩුලු 8 ට 233 (පන්දු ඕවර 46)
ඩී. කොඩිකාර 65, සංජීව වීරසිංහ 81
එස්. එස්. සී. - සියල්ලම දැවී 90
අර්ජුන රණතුංග 30
අනුරුද්ධ ගාල්ලගේ 3/23
</post>
<post>
සැම්සන් ට්‍රේඩින් සමාගමේ අනුග්‍රහයෙන් හා ශ්‍රී ලංකා පාසල් පැසි පන්දු සංගමයේ මෙහෙයවීමෙන් ´සින්ග්` කුසලාන පාසල් අවුරුදු 17 න් පහළ ´ඒ` කාණ්ඩයේ බාලක පැසිපන්දු ශූරතාව කුරුණෑගල ශාන්ත ආනා විද්‍යාලය පරදා 80 – 59 ලෙස ජය ගනිමින් කොළඹ ඩී. එස්. සේනානායක විද්‍යාලය ජය ගත්හ.
එහිදී ඩී. එස්. සේනානායක විදුහලේ නායකයා ජයග්‍රාහී ශූරතාවය සැම්සන් ට්‍රේඩින් සමාගමේ කළමනාකාර අධ්‍යක්ෂ නන්දදාස රාජපක්ෂ මහතා අතින් ලබාගත් අයුරු. (වමේ) ඡායාරූපයේ දැක්වෙන අතර අනු ශූරතාව දිනාගත් ශාන්ත ආනා විදුහලේ නායකයා ශ්‍රී ලංකා පාසල් පැසි පන්දු සංගමයේ සභාපතිනි පී. එම්. කලුබෝවිල මහත්මිය අතින් ලබාගත් අයුරු. (දකුණේ ඡායාරූපයේ දැක්වේ)
ඡායාරූප – හර්බට් පෙරේරා
</post>
<post>
ශ්‍රී ලංකා පැසිපන්දු සංගමයේ නව සභාපති පත්වීමෙන් අනතුරුව ඉදිරි වැඩ පිළිවෙළ පිළිබඳව මාධ්‍ය හමුවක් කොළඹ රීඩ් මාවතේ එම පැසිපන්දු මූලස්ථානයේදී පසුගියදා පැවැත්විණි.
එහිදී හිටපු සභාපති හිටපු නියෝජ්‍ය පොලිස්පති ඉග්නේෂස් කනගරත්නම් මහතා නව සභාපති නියෝජ්‍ය පොලිස්පති මහින්ද බාලසූරිය මහතාට පැසි පන්දුවක් බාර දී නව නිලතල භාරදුන් අයුරු දැක්වේ. (වමේ සිට දකුණට) ජ්‍යෙෂ්ඨ පොලිස් අධිකාරී චිත්‍ර රන්ජන් මහතා, ලේකම් ඉන්දුනිල් රණසිංහ, උප සභාපති කේ. ජී. සෝමදාස, උප සභාපති පිලිප් පියතුමා, උප සභාපති රංජිත් කුරුප්පු යන මහත්වරුන් ඡායාරූපයේ සිටිති.
(ඡායාරූපය – හර්බට් පෙරේරා)
</post>
<post>
ශා. සෙබස්තියන් ශිෂ්‍ය භට කණ්ඩයේ 20 වැනි සංවත්සරය 4 වැනිදා
වසර 24 ක විරාමයකට පසු මොරටුව ශාන්ත සෙබස්තියන් විද්‍යාලයීය ශිෂ්‍ය භට කණ්ඩායම ආරම්භ කර වසර 20ක් පිරීම නිමිත්තෙන් පවත්වනු ලබන සංවත්සර උත්සවය ජුනි මස 4 වැනිදා මොරටුව ශාන්ත සෙබස්තියන් විද්‍යාලයේදී පැවැත්වේ.
ජාතික ශිෂ්‍යභට බලකායේ වත්මන් අධ්‍යක්ෂ ජනරාල් බ්‍රිගේඩියර් ඩී. එච්. ආර්. බී. තම්මිට මහතා මෙම උත්සවයේ ප්‍රධාන ආරාධිතයා වශයෙන් සහභාගි වේ. ශී්‍රී ලංකා යුද හමුදාවේ යොවුන් සේනාංකයේ බඳවා ගැනිමේ සහ පුහුණු කිරීමේ නියෝජ්‍ය අධ්‍යක්ෂ බ්‍රිගේඩියර් රංජිත් ජී. විතාන මහතා, මේජර් එස්. එම්. එල්. එම්. නිමල් සහ සැරයන් ඩී. එල්. ජී. ඩී. ඩයස් යන මහත්වරු මෙම උත්සවයේ විශේෂ ආරාධිත අමුත්තෝ වශයෙන් සහභාගි වෙති.
ශාන්ත සෙබස්තියන් විද්‍යාලයේ සහ වේල්ස් කුමාර විද්‍යාලයේ ශිෂ්‍ය භටයන් සහභාගි වන සම්මාන මුර පෙළපාලියක්ද එදින පැවැත්වේ.
විදුහල්පති බෙනී ප්‍රනාන්දුපුල්ලේ පියතුමන්ගේ අධීක්ෂණය මත විද්‍යාලයේ ශිෂ්‍ය භට කණ්ඩය භාර ආචාර්ය හෙන්රි ජයසිංහ මහතාත් විද්‍යාලයේ කණ්ඩ අණදෙන නිලධාරී ලුතිනන් පී.එල්. එම්. රොහාන් විජේවර්ණසූරිය මහතා සහ විද්‍යාලයීය පැරණි ශිෂ්‍ය භටයන්ගේ සංගමය විසින් මෙම උත්සවය සංවිධානය කරනු ලබයි.
</post>
<post>
 ශ්‍රී ලංකා මේස පන්දු සංගමයේ නව නිලධාරී මණ්ඩලය
ශ්‍රී ලංකා මේස පන්දු සංගමයේ මහා සභා රැස්වීම 2004. 03. 25 වන දින කොළඹ සුගතදාස ගෘහස්ථ ක්‍රීඩාගාර ශ්‍රවනාගාරයේ දී පවත්වන ලදී. එහිදී පහත සඳහන් නිලධාරීන් තේරී පත්වන ලදී.
සභාපති.
දයා සමරවීර මහතා පොලිස් අධිකාරී – ත්‍රිකුණාමලය
ලේකම්.
චන්දන පෙරේරා මහතා
ක්‍රීඩා උපදේශක - කොළඹ මහ නගර සභාව
අනෙකුත් නිලධාරීන්
උප ලේකම් ටී. රීසා ලතිෆ් මහතා
භාණ්ඩාගාරික අර්ෂඩ් කුහාෆා මහතා
උප සභාපතිවරුන්
ලලිත් ප්‍රියන්ත මහතා (හිටපු සභාපති, ශ්‍රී ලංකා මේස පන්දු සංගමය) එම්. එම්. එම්. ලාෆීර් මහතා (සභාපති, ප්‍රවීනයන්ගේ මේස පන්දු සංගමය) මහානාම විජයගුණරත්න මහතා (සභාපති, කළුතර දිස්ත්‍රික් මේස පන්දු සංගමය) එම්.එස්. එම්. සරූක් මහතා (ලේකම්, ඌව පළාත් මේස පන්දු සංගමය) ඒ. ශාන්ත ආරියදාස මහතා (හිටපු සභාපති, වයඹ පළාත් මේස පන්දු සංගමය) වරුණ ගුණවර්ධන මහතා (හිටපු සභාපති, බස්නාහිර පළාත් මේස පන්දු සංගමය)
මෙයට අමතරව ක්‍රීඩා සමාජ, සංගම් 12 ක් මධ්‍යම කාරක සභාව නියෝජනය පිණිස තෝරා පත් කර ගන්නා ලදී.
</post>
<post>
මෝටර් රථ ධාවකයන්ගේ වාර්ෂික රැස්වීම
ශ්‍රී ලංකා මෝටර් රථ ධාවකයින්ගේ සංගමයේ දෙවන වාර්ෂික මහා සභා රැස්වීම 2004 ජූනි මස 04 වැනි දින (සිකුරාදා) ප.ව. 7.30 ට කොළඹ 03 කොල්ලුපිටියේ කලම්බු ප්ලාසා (ඔබරෝයි) ඇට්‍රියම් බිම් මහලේදී පැවැත්වීමට කටයුතු කර ඇත.
</post>
<post>
විජය බා වොලිබෝල් සූරතාව යුද හමුදා "ඒ" කණ්ඩායමට
ලුණම සමුහ සනත් ගමගේ හුංගම සමුහ විල්සන් ප්‍රනාන්දු
හුංගම විජය බා ක්‍රීඩා සමාජය ප්‍රථම වරට සංවිධානය කැර තිබූ වොලිබෝල් තරගාවලියෙන් 2004 විජයබා ශූරතාවය ශ්‍රී ලංකා යුධ හමුදා ඒ කණ්ඩායම හිමිකරගත් අතර අනුශූරතාවය ශ්‍රී ලංකා ගුවන් හමුදා කණ්ඩායමට හිමිවිය.
යුධහමුදා ඒ සහ බී. කණ්ඩායම්ද ගුවන් හමුදා ඒ සහ බී කණ්ඩායම්ද, නාවික හමුදා ඒ කණ්ඩායමද, දික්වැල්ල විජිත කණ්ඩායමද මෙම තරගාවලියට එක්වූහ.
අවසන් මහා තරගය සඳහා යුධ හමුදා "ඒ" කණ්ඩායමත්, ගුවන් හමුදා "ඒ" කණ්ඩායමත් තේරී පත්විය.
අවසන් මහා තරගය හුංගම විජය බා ක්‍රීඩා පිටියේදී විදුලිය ආලෝකය මධ්‍යයේ පසුගිය 22 දා පැවැත්විණි.
ජාතික මට්ටමේ ක්‍රීඩකයින් විදුලිය ආලෝකය මධ්‍යයේ හුංගම ප්‍රදේශයේ වොලිබෝල් තරගයකට සහභාගිවූ ප්‍රථම අවස්ථාව මෙය බව විජයබා ක්‍රීඩා සමාජයේ සභාපති ඉන්දික ප්‍රසාද් ජයසිංහ මහතා සඳහන් කරයි.
වට පහකින් පැවැති අවසන් මහා තරගය තරග වට තුනකින් ශ්‍රී ලංකා යුධ හමුදා කණ්ඩායම ජයග්‍රහණය හිමිකරගත්හ.
තරගාවලියේ දක්ෂතම ක්‍රීඩකයා වූයේ ශ්‍රී ලංකා යුධ හමුදාවේ කේ. එම්. කේ. සුනිල් වන අතර දක්ෂතම ප්‍රහාරකයාවූයේද යුධ හමුදාවේ ප්‍රභාත් චින්තා දිසානායකය.
</post>
<post>
ශ්‍රී ලංකා පාපන්දු සම්මේලනයේ මෙහෙයවීමෙන් සහ ඩයලොග් ජී. එස්. එම්. ආයතනයේ අනුග්‍රහයෙන් කිට් ප්‍රිමියර් ලීග් පාපන්දු තරගාවලිය නිමිත්තෙන් මාධ්‍ය හමුවක් කොළඹ ගලදාරි හෝටලයේ දී පසුගිය අඟහරුවාදා පැවැත්විණි.
එහි දී ඩයලොග් ආයතනයේ ප්‍රධාන විධායක ආචාර්ය හාන්ස් විජයසූරිය මහතා විසින් ශ්‍රී ලංකා පාපන්දු සම්මේලනයේ සභාපති නියෝජ්‍ය පොලිස්පති ගාමිණී රන්දෙණිය මහතාට අනුග්‍රාහක චෙක් පත භාරදුන් අයුරු දැක්වේ. (වමේ සිට දකුණට) ඩයලොග් ආයතනයේ වෙළඳ කළමනාකරු නිශාන්ත වික්‍රමරත්න, වෙළෙඳ හා මාධ්‍ය කළමනාකාර චිරන්ත ද සොයිසා ඩයලොග් ආයතනයේ වෙළඳ අධ්‍යක්ෂක නුෂාද් පෙරේරා, ආසියා පාපන්දු සම්මේලනයේ උප සභාපති මනිලාල් ප්‍රනාන්දු පාපන්දු සම්මේලනයේ භාණ්ඩාගාරික රන්ජිත් රොඩ්රිගෝ හා ලේකම් සුනිල් සුරවීර යන මහත්වරු ඡායාරූපයේ සිටිති.
ඡායාරූපය - හර්බට් පෙරේරා
</post>
<post>
කිට් - ප්‍රිමියර් ලීග් පාපන්දු හෙට ඇරැඹේ
යුද හමුදාව - නිගම්බු යූත් සහ නිව් යන්ග්ස් - මහනුවර යෝක් තරග බිමේ
ශ්‍රී ලංකා පාපන්දු සංගමය මෙහෙයවන ප්‍රිමියර් ලීග් පාපන්දු තරගාවලියට දෙවන වසර සඳහාත් ඩයලොග් ජී. එස්. එම්. ආයතනය අනුග්‍රහය දක්වයි. මෙවර තරගාවලිය පැවැත්වෙනුයේ "කිට් ප්‍රිමියර් ලීග්" කුසලානයටය.
ප්‍රථම තරග හෙට (4) යුද හමුදාව හා නිගම්බු යූත් අතර යුද හමුදා පිටියේත් නිව්යන්ග්ස් හා මහනුවර යෝක් සමග වෙන්නප්පුවේදීත් පැවැත්වේ.
මෙවර තරගාවලියට කණ්ඩායම් 16 ක් සහභාගිවෙති. ගුවන් හමුදාව, යුද හමුදාව, බ්ලූ ස්ටාර්, කැන්ඩි යෝර්ක්, ජාවා ලේන්, ජුපිටර්ස්, මාතර ක්‍රීඩා සමාජය, නිගම්බු යූත්, නාවික හමුදාව, ඕල්ඩ් බෙන්ස් පොලීසිය, රත්නම්, රිනවුන් සොන්ඩර්ස්, වික්ටරි, සහ නිව් යන්ග් ක්‍රීඩා සමාජය තරග වදින කණ්ඩායම්ය. ගිය වසරේ සූරතාව හිමි කරගත්තේ කළුතර බ්ලු ස්ටාර් කණ්ඩායමය.
ඩයලොග් අනුග්‍රහයෙන් පසුගිය වසරේ ප්‍රථම වරට පැවැති ප්‍රිමියර් ලීග් තරගාවලිය ඉතා සාර්ථක වූ බවත් අනුග්‍රහාකයන් වශයෙන් තම ආයතනයට ද සාර්ථක ලෙස මීට දායක වීමට අවස්ථාව ලැබූ බවත් ඩයලොග් ආයතනයේ ප්‍රධාන විධායක නිලධාරී ආචාර්ය හාන්ස් විජේසූරිය මහතා ගලදාරී හෝටලයේ පැවැති තරගාවලියේ අනුග්‍රාහකත්වය පිරිනැමීමේ උත්සවයේදී ප්‍රකාශ කළේය.
සියළුම ක්‍රීඩාවන්ට තම ආයතනය අ අනුග්‍රහකත්වය ලබා දී ඇති බව කී විජේසූරිය මහතා 1991 පොදු රාජ්‍ය මණ්ඩලඩයීය ක්‍රීඩා උලෙළේ සිට මේ දක්වාම විවිධ ක්‍රීඩාවනට තම ආයතනය අතදී තරුණ ක්‍රීඩකයනට ජාත්‍යන්තර මට්ටමට යාමට අවස්ථාව උදාකරදී ඇතැයිද කීවේය.
ශ්‍රී ලංකා පාපන්දු සංගමයට සිය ස්තුතිය පළකළ විජේසූරිය මහතා පසුගිය වසරේ තරගාවලිය සාර්ථක වීමෙන් පාපන්දු ක්‍රීඩකයන් හා පාපන්දු ක්‍රීඩා ලෝලීන්ද තම ආයතනයට සමීප වූ බවද කීවේය.
ආසියානු පාපන්දු සංගමයේ උප සභාපති හා ශ්‍රී ලංකා පාපන්දු කළමණාකරන කමිටුවේ සභාපති මනිලාල් ප්‍රනාන්දු මහතා කතාකරමින් ගිය වසරේ ඩයලොග් ආයතනය ප්‍රිමියර් ලීග් පාපන්දු තරගාවලියට අනුග්‍රහය දැක්වීමට ඉදිරිපත්වීමෙන් පසු විශාල ජනකායක් තරග නැරැඹීමට පැමිණි බවද පාපන්දු ක්‍රීඩාව නැරැඹීමට පැමිණෙන ජනකාය දැන් දිනෙන් දිනම වැඩිවෙමින් පවතින බවද කීවේය.
මහනුවර යෝර්ක් සහ වෙන්නප්පුව නිව් යන්ග් යන කණ්ඩායම් මෙවර තරගාවලියට ඉදිරිපත්ව සිටින්නේ ප්‍රථම වතාවටය.
මෙම තරග දෙසැම්බර් මස 19 වැනිදා දක්වා පැවැත්වේ.
ශ්‍රී ලංකා පාපන්දු සංගමයේ සභාපති නියෝජ්‍ය පොලිස්පති ගාමිණී රන්දෙණිය මහතා කතා කරමින් පාපන්දු ක්‍රීඩාවේ සංවර්ධනයට අතදෙන සැමට ස්තුතිය පළ කළේය.
- බන්දුල හා සම්පත්
</post>
<post>
කොළඹ සහිරා විද්‍යාලයට වර්ෂ 111 ක් පිරීම නිමිත්තෙන් ආදි ශිෂ්‍ය නායක සංගමය මගින් සමරු ස්ටිකරයක් පසුගිය දා නිකුත් කරන ලදී. එහි මුල් ස්ටිකරය ආදි ශිෂ්‍ය නායක සංගමයේ සභාපති ෂෙයින් ෆලීල් මහතා විසින් රූපවාහිනි සංස්ථාවේ සභාපති එම්.එන්. සුහයිර් මහතාට ප්‍රදානය කළ අවස්ථාව. එම විදුහලේ විදුහල්පති ආචාර්ය උවයිස් අහමඩ් නියෝජ්‍ය විදුහල්පති අබ්දුල් අහඩ් යන අයද ඡායාරූපයේ දැක්වේ.
ඡායාරූප - චින්තක කුමාරසිංහ
</post>
<post>
ශ්‍රී ලංකා කැරම් විනිසුරුවන් ගේ නව නිළධාරී මණ්ඩලය
ශ්‍රී ලංකා කැරම් විනිසුරුවන්ගේ සංගමයේ නිළධාරී මණ්ඩලය මැයි මස 22 වන දින ශ්‍රී ලංකා කැරම් සම්මේලන මූලස්ථානයේදී පැවැති වාර්ෂික සභා රැස්වීමේදි තෝරා පත් කර ගැනිණි.
යම් ක්‍රීඩා සමාජයක හෝ ආයතනයක කැරම් ක්‍රීඩාවට මූලික වන ජාත්‍යන්තර නීති රීති සම්බන්ධයෙන් සම්මන්ත්‍රණ පැවැත්වීමට අදහස් නරන්නේ නම් එන්.එස් පෙරේරා මහතා ප්‍රධාන ලේකම් , කැරම් සම්මේලන මූලස්ථානය තුරඟ, තරග පිටිය රීඩ් මාවත කොළඹ) යන ලිපිනයෙන් විමසන ලෙස ඒ මහතා දන්වා සිටී.
ශ්‍රී ලංකා කැරම් විනිසුරු සංගමයේ නව නිළධාරී මණ්ඩලය
සභාපති – එල් .එස්. අත්තනායක
ප්‍ර: ලේකම් – එන්.එස්. පෙරේරා
උප සභාපති - සුරාජ් ප්‍රනාන්දු
කාරක සභිකයින්
එම් වසන්ත
ලසන්ත චමින්ද
අමිල දිලීප
කරුණාරත්න
ආර්.ඩී.ජයසුරිය
හේමා පෙරේරා
තිළිණි දේවුපුර
</post>
<post>
පාපැදි සූරයෙක්
2004. 03. 09 වන දින සිට ශ්‍රී ලංකා ජාතික පාපැදි කණ්ඩායම නියෝජනය කළ අනුරාධපුර විජය පුර කණ්ඩායම නියෝජනය කළ අනුරාධපුර විජයපුර එස්. කේ. වර්ණ ශාන්ත පසුගියදා ජපානයේ නාගොසා නුවරදී රටවල් 17 ක පාපැදි ශූරයින් 68 ක් අතර පැවති කාලය මැනීමේ ආසියානු ශූරතාවය නියෝජනය කරමින් 18 වැනි ස්ථානය හිමිකරගෙන රජරටට මහත් ගෞරවයක් ලබාදීමට සමත්ව ඇත.
වව්නියාව මූලස්ථාන පොලීසියේ පොලිස් කොස්තාපල් (පො. කො. 14763) වරයෙකු ලෙස සේවය කරන වර්ණ ශාන්ත පාපැදි ක්‍රීඩාවට පිවිස ඇත්තේ 1997 වසරේදීය. මෙතැන් පටන් මේ දක්වා පාපැදි තරග රැසකින් ජයග්‍රහණ රැසක් අත්කරගෙන ඇති වර්ණ ශාන්තට පසුගියදා පැවති ශ්‍රී ලංකා පාපැදි සවාරිය සඳහා පොලිස්පතිවරයා විසින් රුපියල් එක් ලක්ෂ පනස් පන්දහසක් වටිනා පාපැදියක් ද ප්‍රදානය කොට තිබේ. ඔහු 2004 වසරේ ශ්‍රී ලංකා පාපැදි සවාරියේ සමස්ථ තරගාවලියේ 4 වන ස්ථානය ලබාගත්තේය. වර්ණශාන්ත ගේ පුහුණුකරු ලෙස කටයුතු කර ඇත්තේ අනුරාධපුර ජයසිරිපුර උපාලි රත්නායක මහතාය.
සටහන ඡායාරූපය - අනුරාධපුර නැගෙනහිර සමූහ
සේනපුර ඩී. නිශ්ශංක
</post>
<post>
ඔලිම්පික් උප ප්‍රධානියා වසර දෙකහමාරක් හිරේට
සෝල් (රොයිටර්)
දූෂණ චෝදනා සම්බන්ධයෙන් ජාත්‍යන්තර ඔලිම්පික් කමිටුවේ උප සභාපති කිම් අන් - යොං හට දකුණු කොරියාවේ උසාවියක් මගින් වසර දෙක හමාරක සිර දඬුවමක් නියම කොට ඇතැයි උසාවි ප්‍රකාශකයෙක් පැවසීය.
දකුණු කොරියානු ජාතික ඔලිම්පික් කමිටුවේ හා ලෝක ටයිකොන්ඩෝ සම්මේලනයේ නායකත්වය සම්බන්ධයෙන් වූ චෝදනා මත ජගත් ඔලිම්පික් කමිටුවේ ප්‍රබලතම නිලධාරියකු වන 73 හැවිරිදි කිම් රෝහල්ගතව සිටිය දී පසුගිය ජනවාරි මාසයේ දී අත්අඩංගුවට ගැනිණි.
'කිම් අන් - යොං ගේ දඬුවම වසර දෙක හමාරක සිර දඬුවමක් හා වොන් මිලියන 788.29 (ඩොලර් 677,100) ක දඩයකි' සෝල් දිස්ත්‍රික් උසාවියේ නිලධාරියෙක් පැවසීය. කිම් ගේ මීට පෙර නඩු වාරයේ දී (මැයි 13) ඔහුව හත් වසරකට සිර ගෙට යවන ලෙසට පැමිණිලි පක්ෂය උසාවියෙන් ඉල්ලා සිටිනු ලැබූහ.
ටයිකොන්ඩෝ සම්මේලනවලින් වොන් බිලියන 3.8 (ඩොලර් මිලියන 3.27) ක් ද ක්‍රීඩා නිලධාරීන් හා ව්‍යාපාරිකයින්ගෙන් අල්ලස් ද ගත් බවට පැමිණිලි පාර්ශවය කිම් ට චෝදනා නගා තිබේ. ටයිකොන්ඩෝ යනු දකුණු හා උතුරු කොරියාවේ ජාතික ආත්මාරක්ෂක කලාවක් මෙන් ම ඔලිම්පික් ක්‍රීඩාවක් ද වෙයි.
තම සේවාදායකයා ඇපෑලක් ඉදිරිපත් කරනු ඇතැයි කිම් ගේ නීතිඥ එ සෙ - වැන්ග් පැවසීය.
'කිම් වැරදිකරු වුනත්.... නොවුනත්...... මා හිතන විදියට අද උසාවිය දුන් තීරණය දරුණු වැඩියි. මා එසේ කියන්නේ ඔහුගේ වයසත්, ඔහු රට වෙනුවෙන් කර ඇති දේවලුත් සැලකිල්ලට අරගෙනයි' නීතිඥවරයා ප්‍රකාශ කළේය.
'ඔහුගේ ක්‍රියාවන් හා ව්‍යාපාරික කටයුතු 1970 හා 1980 ගණන්වල දකුණු කොරියාවේ ආඥාදායක වකවානුව දක්වා ම මුල් බැස තියෙනවා. අද වටිනාකමට අනුව ඔහුගේ ක්‍රියාවන් තක්සේරු කිරීම අසාධාරණයි.'
සෝල් නගරය විසින් අනාවරණය කිරීමට පටන් ගෙන ඇති දේශපාලනයේ හා ව්‍යාපාරික ක්ෂේත්‍රයේ සාමාන්‍ය දෙයක් බවට පත්ව ඇති පැල්ලම් සහිත මුදල් ගණුදෙනුවල පරීක්ෂණවලට වරදකරුවන්ව සිටින දකුණු කොරියාවේ ප්‍රසිද්ධ පුද්ගලයින්ගේ නාමාවලියට එක්ව සිටින අළුත්ම පුරුක කිම් වෙයි.
අල්ලස්, මුදල් වංචා සහ අනෙකුත් අයුතු ක්‍රියා සම්බන්ධයෙන් මේ වසර තුළ දී ව්‍යාපාරිකයින්, රජයේ නිලධාරීන්, දේශපාලනඥයින් දුසිම් ගණන් හා ජ්‍යෙෂ්ට හමුදා ජනරාල්වරයකුට නඩු පවරා තිබේ. බොහෝ දෙනකුට අත්හිටවූ සිර දඬුවම් නියම වූහ.
</post>
<post>
එතෙර කෙළිබිම
ටෙස්ට් තරගය අතර මැද දී එංගලන්ත නායකයා යනවාලු
ලන්ඩන් (රෙයිටර්)
එංගලන්ත ක්‍රිකට් නායක මයිකල් වෝන් ලීඩ්ස්හිදී අද ඇරැඹෙන නවසීලන්තයට එරෙහි ටෙස්ට් තරගයෙන් හදිසියේම ඉවත්ව යාමට ඉඩ තිබේ.
ඒ ඔහුගේ බිරිඳ ඔවුන්ගේ කුළුඳුල් දරුවාට උපත ලබා දීමට 'ඔන්න මෙන්න' කියා සිටින බැවිණි.
'දරුවා උපත ලැබීමට නියමිතව ඇත්තේ මේ ටෙස්ට් තරගය අතරවාරයේදීයි. මට දුරකතන ඇමතුමක් ලැබුණොත් මම වහා පිටියෙන් ඉවත්ව යනවා' වෝන් පැවසීය.

සිම්බාබ්වේට ද. අප්‍රිකාවත් නෑ
ඩර්බන් (රොයිටර්)
සියරට තුළ පැවැත්වෙන තරගාවලියන්ට සහභාගි වීම සඳහා සිම්බාබ්වේ ජාතික කණ්ඩායමට දකුණු අප්‍රිකාව ඇරයුම් නොකරන බව එක්සත් ක්‍රිකට් මණ්ඩලය ප්‍රකාශ කරයි. රටේ තරුණ ක්‍රිකට් ක්‍රීඩකයින්ට උදව් උපකාර කිරීම පිණිස සිම්බාබ්වේ කණ්ඩායම දකුණු අප්‍රිකාවේ ක්‍රීඩා කළ යුතුව ඇති බව එක්සත් ක්‍රිකට් මණ්ඩලයේ සභාපති රේ මාලි පවසා තිබේ.
සිම්බාබ්වේ ක්‍රිකට් ක්ෂේත්‍රය තුළ වර්තමානයේ උද්ගතව තිබෙන අර්බුදය විසඳා ගැනීම පිණිස උදව් කිරීමේ සහාය පල කිරීමට තමාට මණ්ඩලයේ මහා කවුන්සලය විසින් අවසර දී ඇති බවද මාලි පවසා තිබේ.

රොනල් ඩෝගෙන් නැවත දස්කම්
රියෝ ඩි ජැනෙයිරෝ (රොයිටර්)
ලෝක කුසලාන පාපන්දු සුදුසුකම් ලබා ගැනීමේ තරගයකදී අර්ජන්ටිනාවට එරෙහිව බ්‍රසිලය වෙනුවෙන් පිට පිට පෙනල්ට් 3 ක් වාර්තා කිරීමට (හැට් ට්‍රික්) රොනාල්ඩෝ සමත් විය. මේ අනුව බ්‍රසීලයට ගෝල් 3 - 1 ක ජයක් අත් විය. මේ අතර කොලොම්බියාව නැවත වතාවක් පරාජයක් සනිටුහන් කරමින් එක්වදෝරය හමුවේ ගෝල් 2 - 1 ක පරාජයක් ලැබීය.
</post>
<post>
පැසි පන්දු ක්‍රීඩාව රට පුරා ජනප්‍රිය කැරවීමට සැළසුමක්
-නව සභාපති මහින්ද බාලසූරිය
පැසිපන්දු ක්‍රීඩාව ළඟදීම රට පුරා පැතිරවීමේ හා ජනප්‍රිය කැරැවීමේ වැඩපිළිවෙළක් ක්‍රියාත්මක කරන බව පැසිපන්දු සංගමයේ නව සභාපති නියෝජ්‍ය පොලිස්පති මහින්ද බාලසූරිය මහතා ප්‍රකාශ කරයි.
ළඟ එන පළාත් සභා මැතිවරණයෙන් පසුව පැසිපන්දු සංගමයේ නිලධාරීන් දිවයිනේ සියළුම මහ ඇමැතිවරුන් හා ඒවායේ ක්‍රීඩා ඇමැතිවරුන් හා අදාළ ක්‍රීඩා නිලධාරීන් එම පළාත් සභාවලදීම මුණගැසී එම ප්‍රදේශවලට පැසිපන්දු ක්‍රීඩාව හඳුන්වාදීමේ වැඩපිළිවෙළ විස්තර කර දෙන බව බාලසූරිය මහතා කීවේය.
මීට අමතරව දිවයින පුරා පාසල්වලට හා ක්‍රීඩා සමාජවලට අලුතින් තරගාවලි හඳුන්වා දීමට ද පැසිපන්දු සංගමයේ නව නිලධාරී මණ්ඩලය බලාපොරොත්තු වේ.
නියෝජ්‍ය පොලිස්පති මහින්ද බාලසූරිය පැසිපන්දු සංගමයේ නව සභාපති ලෙස වැඩ භාර ගැනීමෙන් පසු මෙසේ සිය ඉදිරි වැඩපිළිවෙළ පිළිබඳව පැසිපන්දු මූලස්ථානයේ පැවැති මාධ්‍ය හමුවකදී ප්‍රකාශ කළේය.
ශී්‍රී ලංකා පැසිපන්දු කණ්ඩායම එතෙර සංචාර හතරකටත් කොළඹ ජාත්‍යන්තර තරගාවලියකටත් සහභාගි වීමට ද තීරණය කර තිබේ.
මේ වසරේදී ජර්මනියෙන් කණ්ඩායම් පහක් ද, බෙල්ජියමෙන් කණ්ඩායමක් ද කොළඹ දී තරග වදිනු ඇත.
ශී්‍රී ලංකා අවුරුදු 23 න් පහළ පිල බංග්ලාදේශයේ ආසියා සුදුසුකම් ලැබීමේ තරගාවලියටත්, අවුරුදු 19 න් පහළ පිල කිරිගිස්තානයේ ද මධ්‍යම ආසියා කලාපයේ සුදුසුකම් ලැබීමේ තරගාවලියටත් ශී්‍රී ලංකා පිල ඉන්දියාවේ ආසියානු පැසිපන්දු තරගාවලියටත් ඉරානයේ කණිෂ්ඨ පැසිපන්දු තරගාවලියටත් සහභාගි වන බව බාලසූරිය මහතා ප්‍රකාශ කරයි.
ඉන්දියාවේ දකුණු කළාපයේ හා ශී්‍රී ලංකාව අතර තරගාවලියට තමිල්නාඩු කේරල ආන්ද්‍ර කර්නාටක පොන්ඩිචෙරි හා ශී්‍රී ලංකාවේ කණ්ඩායම් සුගතදාස පිටියේදී තරග වදිති.
මේ සියළු තරග මේ වසරේ සැප්තැම්බරයට පෙර පැවැත්වේ.
ශ්‍රී ලංකාවේ මඩකලපුව, මහනුවර, අනුරාධපුර, ගාල්ල, දියතලාව යන ප්‍රදේශවල පැවැත්වෙන තරගවලටද විදේශ කණ්ඩායම් සහභාගි වෙති.
මීට අමතරව ජ්‍යෙෂ්ඨ ජාතික තරගාවලිය ජූලි හා අගෝස්තු මාසවලදී පැවැත්වේ.
-බන්දුල
</post>
<post>
එංගලන්තයට යන "ඒ" පිල තේරීමට 31 කගේ ක්‍රිකට් සංචිතයක්
ජගත් ප්‍රේමචන්ද්‍ර
එක්දින තරග 7 ක්, තුන් දින තරගයක් සහ සිව්දින තරග 2 ක් සඳහා එංගලන්තයේ සංචාරයක යෙදීමට නියමිත ශ්‍රී ලංකා "ඒ" ක්‍රිකට් කණ්ඩායම තේරීමට ක්‍රීඩකයන් 31 දෙනෙකුගෙන් යුත් සංචිතයක් ශ්‍රී ලංකා ක්‍රිකට් විසින් නම් කර තිබේ.
ජුනි මස 28 සිට ජූලි මස 31 වෙනි දින දක්වා මෙම සංචාරය පැවැත්වෙන අතර එහිදී එංගලන්ත ප්‍රාන්ත කණ්ඩායම් සමග තරග අටක් ද බ්‍රිතාන්‍ය විශ්වවිද්‍යාලය සහ බටහිර ඉන්දීය කොදෙව්වන් සමග එක් තරගය බැගින් ද පැවැත්වීමට යෝජිතය.
ශ්‍රී ලංකා ක්‍රිකට් විසින් ප්‍රකාශිත සංචිතය
ශාන්ත කලවිටිගොඩ, ධම්මික සුදර්ශන, ඉයන් ඩැනියෙල්, මයිකල් වැන්ඩර්වට්, අවිශ්ක ගුණවර්ධන, ප්‍රදීප් හේවගේ, ජෙහාන් මුබාරක්, භාතිය පෙරේරා, චාමර සිල්වා, තිළිණ කණ්ඩම්බි, ජීවන් මෙන්ඩිස්, උමේෂ් විජේසිරිවර්ධන, තරංග ලක්ෂිත, දම්මික ප්‍රසාද්, මනෝජ් ජානක, චමිල ගමගේ, රංග ඩයස්, තිළිණ තුෂාර, නුවන් කුලසේකර, ගයාන් විජේකෝන්, රවීන්ද්‍ර පුෂ්පකුමාර, මලින්ත ගජනායක, සමන් ජයන්ත, සුරාජ් මොහොමඩ්, නිහාල් සොයිසා, චරිත බුද්ධික, චරිත් සිල්වෙස්ටර්, ලංකා ද සිල්වා, දිනුක් හෙට්ටිආරච්චි, කෞෂාල් ලොකුආරච්චි, ප්‍රසන්න ජයවර්ධන.
</post>
<post>
වයස් සීමා මේස පන්දු අද හා හෙට ගල්කිස්සේදී
(ජගත් ප්‍රේමචන්ද්‍ර)
ශ්‍රී ලංකා පාසල් මේස පන්දු සංගමය සංවිධානය කරන වයස් සීමා අවුරුදු 18 න් සහ 12 න් පහළ බාලක/බාලිකා කණ්ඩායම් තරගාවලිය අද (05 දා) සහ හෙට (06 දා) ගල්කිස්ස ශාන්ත තෝමස් විද්‍යාලයීය ගෘහස්ථ ක්‍රීඩාංගනයේදි පැවැත්වේ.
වයස අවුරුදු 18 න් පහළ බාලක/බාලිකා තරගාවලිය කාණ්ඩ 06 ක් යටතේ ද වයස අවුරුදු 12 න් පහල බාලක/බාලිකා තරගාවලිය කාණ්ඩ 05 යටතේ ද පැවැත්වේ.
මේ අනුව මෙම තරගාවලිය සඳහා පාසල් 80 ක කණ්ඩායම් 200 ක් පමණ සහභාගි වෙති. එක් පාසලකින් එක් ඉසව්වක් සඳහා කණ්ඩායම් 3 ක් ඉදිරිපත් කළ හැකිය.
</post>
<post>
විද්‍යාර්ථ - ආනන්ද රගර් තරගය අද
(කටුගස්තොට සමූහ - ගාමිණී චන්ද්‍රසේන)
හිටපු ජනපති විලයම් ගොපල්ලව ශූරතාවය සඳහා මහනුවර විද්‍යාර්ථ සහ කොළඹ ආනන්ද මහ විදුහල් අතර රගර් තරගය අද (5 දා) ප.ව. 5.00 ට නිත්තවෙල ක්‍රීඩාංගණයේදි පැවැත්වේ.
35 වන වරට පැවැත්වෙන මෙම තරගය නිමාවෙන් අනතුරුව අද (5 දා) රාත්‍රි 7.00 ට අනිවත්ත රිවඩේල් හෝටලයේදී විද්‍යාර්ථ රගර් රාත්‍රිය පැවැත්වීමට නියමිතය.
</post>
<post>
හේමන්ත කුමාර - නිලුකා ශ්‍යාමලී බස්නාහිර පාපැදි සූරතා දිනති
කොච්චිකඩේ සමූහ
එස්. පී. ජෙරාඩ් අප්පුහාමි
30 වන ජාතික මහා ක්‍රීඩා උළෙලට සමගාමීව බස්නාහිර පළාත් ක්‍රීඩා හා යෞවන කටයුතු පිළිබඳ අමාත්‍යාංශය වෙනුවෙන් ගම්පහ දිස්ත්‍රික් ක්‍රීඩා අංශය සහ දිවුලපිටිය ප්‍රාදේශීය ලේකම් කාර්යාලයත් එක්ව සංවිධානය කළ බස්නාහිර පළාත් පිරිමි සහ කාන්තා පාපැදි තරග බස්නාහිර පළාත් හිටපු සභානායක සර්ධාතිස්ස සකළසූරිය මහතාගේ සහ බස්නාහිර පළාත් ක්‍රීඩා අධ්‍යක්ෂිකා ජී. සේනාධීර මහත්මිය ගේත් ප්‍රධානත්වයෙන් පසුගියදා දිවුලපිටිය නගරයේදී මහත් ජයෝත්සවයෙන් පැවැත්විණි.
එහි දී පවත්වන ලද පිරිමි පාපැදි තරගයේ දී ජානක හේමන්ත කුමාර (ගම්පහ දිස්ත්‍රික්කයේ කොටදෙනියාව) ප්‍රථම ත්‍යාගයත් ආසිරි කැලුම් (කොළඹ දිස්ත්‍රික්කයේ - මොරටුව) දෙවන ත්‍යාගයත් සහ සනත් ප්‍රසන්න (ගම්පහ දිස්ත්‍රික්කයේ - ජාඇල ප්‍රාදේශීය ලේකම් කොට්ඨාසය) තෙවන ත්‍යාගයත් හිමිකර ගත්හ.
මොවුන් තිදෙනාට පිළිවෙලින් රුපියල් දස දහස (රු. 10,000/-) රුපියල් හත්දහස් පන්සියය (රු. 7500/-) සහ රුපියල් පන්දහස (රු. 5000/-) බැගින් වු මුදල් ත්‍යාගයන් හිමි වූහ.
කාන්තා පාපැදි තරගයේ දී ඊ. ඒ. නිලුකා ශ්‍යාමලී (කළුතර දිස්ත්‍රික්කය) ප්‍රථම ත්‍යාගයත්, ඩබ්ලිව්. තුෂානි ඩෙල්රින් ප්‍රනාන්දු (ගම්පහ දිස්ත්‍රික්කයේ - දිවුලපිටිය ප්‍රාදේශීය ලේකම් කොට්ඨාසය) දෙවන ත්‍යාගයත්, බී. ඒ. ශ්‍යාමලී මධුෂානි (ගම්පහ දිස්ත්‍රික්කයේ - බියගම ප්‍රාදේශීය ලේකම් කොට්ඨාසය) තෙවන ත්‍යාගයත් හිමි කර ගත්හ.
මෙම තරගයන් පැවැත්වීම සඳහා බස්නාහිර පළාත් හිටපු සභා නායක සර්ධාතිස්ස සකළසූරිය මහතා සිය පෞද්ගලීක ධනයෙන් රුපියල් හතළිස් දහස (රු. 40,000/-) ක මුදලක් පරිත්‍යාග කර තිබුණි.
බස්නාහිර පළාත් සභාව වෙනුවෙන් ගම්පහ දිස්ත්‍රික් ක්‍රීඩා නිළධාරි සුනිල් ප්‍රනාන්දු, දිවුලපිටිය ක්‍රීඩා නිළධාරි සාලිය අබේසිංහ ඇතුළු ගම්පහ දිස්ත්‍රික්කයේ සියලුම ක්‍රීඩා නිළධාරි න් විසින් මෙම පාපැදි තරග සංවිධානය කර තිබුණි. පිරිමි පාපැදි තරගයේ නදීක සනත් කුමාර (ගම්පහ දිස්ත්‍රික්කයේ - කොටදෙනියාව) සිව්වැනි ස්ථානයත්, නිහාල් ශාන්ත (ගම්පහ දිස්ත්‍රික්කයේ - දිවුලපිටිය ප්‍රාදේශීය ලේකම් කොට්ඨාසයේ - බඩල්ගම) පස්වන ස්ථානයත්, කමල් පෙරේරා (ගම්පහ දිස්ත්‍රික්කයේ, ජාඇල ප්‍රාදේශීය ලේකම් කොට්ඨාසය - තුඩැල්ල) හයවන ස්ථානයත්, එස්. ඒ. දිනේස් ධනුෂ්ක (ගම්පහ දිස්ත්‍රික්කයේ - කටාන ප්‍රාදේශීය ලේකම් කොට්ඨාසය) හත්වන ස්ථානයත්, ටී. අජිත් සිල්වා (ගම්පහ දිස්ත්‍රික්කයේ කටාන ප්‍රාදේශීය ලේකම් කොට්ඨාසය තිඹිරිගස්කටුව. අටවන ස්ථානයත්, තිලංග සිල්වා (ගම්පහ දිස්ත්‍රික්කයේ - අත්තනගල්ල ප්‍රාදේශීය ලේකම් කොට්ඨාසය) නමවන ස්ථානයත්, ජගත් කුමාර සිල්වා (වේරගොඩ) දහවන ස්ථානයත් හිමිකර ගති.
මොවුන් හට රුපියල් දහස බැගින් හිමිවිය. කාන්තා පාපැදි තරගයේ දී වයි. ඩෙල්රින් ප්‍රනාන්දු (ගම්පහ දිස්ත්‍රික්කයේ - කටාන ප්‍රාදේශීය ලේකම් කොට්ඨාසය) සිව්වන ස්ථානය හිමිකර ගත්තාය.
කාන්තා තරගයේ ප්‍රථම ස්ථානයට රුපියල් දෙදහස (රු. 2000/-) ක්ද, දෙවන ස්ථානයට රුපියල් එක්දහස් පන්සියය (රු. 1500/-) ක්ද, තෙවන ස්ථානයට රුපියල් දහස (රු. 1000/-) ක්ද සිව්වන ස්ථානයට රුපියල් පන්සියය (රු. 500/-) ක්ද පිරි නැමුණි.
</post>
<post>
ශ්‍රී ලංකා 'ඒ' ක්‍රිකට් පුහුණුකරු ස්ටැන් නෙල් පත්වේ
කළමණාකරු මයිකල් තිසේරා
ශ්‍රී ලංකා 'ඒ' ක්‍රිකට් පිලේ නව පුහුණුකරු ලෙස ස්ටැන් නෙල් මහතා පත්කර ඇති බව ශ්‍රී ලංකා ක්‍රිකට් විසින් ප්‍රකාශ කර ඇත.
පසුගිය ජුනි මස 01 වෙනි දින සිට පුරා වසර දෙකක් සඳහා නෙල් මහතා ශ්‍රී ලංකා ක්‍රිකට් සමග මෙම ගිවිසුමට එළැඹ ඇත. ජාත්‍යන්තර ක්‍රිකට් කවුන්සිලයේ ප්‍රධාන ක්‍රිකට් පුහුණුකරුවන්ගේ සංචිතයේ සාමාජිකයෙකි.
මේ අතර ශ්‍රී ලංකා 'ඒ' ක්‍රිකට් කණ්ඩායමේ කළමනාකරු ලෙස මයිකල් තිසේරා මහතා නම් කර ඇති බව ද ශ්‍රී ලංකා ක්‍රිකට් ප්‍රකාශ කරයි.
ප්‍රේමචන්ද්‍ර
</post>
<post>
රාජකීය කිංස්වුඩ් හොකී ගැටුම කොළඹදී
තනෝජා නෙළුම් පියසේන
පිළිමතලාව ක්‍රීඩා විශේෂ
පාසල් හොකී පිටියේ ප්‍රබල කණ්ඩායම් දෙකක් වන මහනුවර කිංස්වුඩ් හා කොළඹ රාජකීය විදුහල් අතර වසරක් පාසා හොකී තරගයක් පවත්වා අභියෝගතා ශුරතාවක් පිරිනැමීමට විදුහල් දෙකේ විදුහල්පතිවරු තීරණය කර ඇත. ඒ අනුව ප්‍රථම තරගය ජුනි මස 5 වන දින කොළඹ රීඩ් මාවතේ කෘතිම හොකී පිටියේ පැවැත්වීමට කටයුතු සංවිධානය කර ඇත.
සංවිධායක මණ්ඩලයේ තීරණය අනුව වසරක් පාසා පැවැත්වෙන මෙම තරග මාලාවේ එක් වසරක් කොළඹදීද අනෙක් වසරේ මහනුවරදී ද වශයෙන් තරග පැවැත්වීමට නියමිතය.
මෙලෙස පාසල් දෙකක් අතර ක්‍රිකට් ගැටුම් පැවතුනද හොකි පිටියේ මෙලෙස ආරම්භවන ප්‍රථම තරගය මෙයයි.
කිංස්වුඩ් කණ්ඩායමේ පුහුණුකරු ලෙස ඒ. බී. ගොඩිගමුව මහතාත් රාජකීය පිලේ පුහුණුකරු ලෙස රෝහාන් දිසානායක මහතාත් කටයුතු කරති.
</post>
<post>
එල්. ජී. අබාන්ස් සමාගමේ අනුග්‍රහයෙන් ජූනි මස 5 සහ 6 දිනවල පැවැත්වෙන එල්. ජී. අබාන්ස්, සිරස ගුවන් පාපැදි සවාරිය පිළිබඳව මාධ්‍ය හමුවක් කොළඹ සී. සී. සී. ක්‍රීඩාගාරයේදී බ්‍රහස්පතින්දා පැවැත්විණි.
එහිදී එල්. ජී. අබාන්ස් ආයතනයේ සාමාන්‍යාධිකාරී චන්න පතිරණ මහතා මාධ්‍යවේදීන් ඇමතූ අයුරු දැක්වෙන අතර (වමේ සිට දකුණට) ප්‍රියන්ත විජේසිංහ - අධ්‍යක්ෂක ප්‍රවර්ධන හා මෙහෙයුම් එම්. බී. සී. නෙට්වර්ක් (පුද්) සමාගම, සුරේශ් ප්‍රනාන්දු (ගුවන් කොමදෝරු), බේමන් ෆෙස්ට්‍රන්ජා - අධ්‍යක්ෂක අබාන්ස්, ජේසන් යී - සාමාන්‍යාධිකාරී අබාන්ස් ජාත්‍යන්තර ආයතනය සහ චන්න පතිරණ මහතා යන අය ඡායාරූපයේ වෙති.
ඡායාරූපය - හර්බට් පෙරේරා
</post>
<post>
ටෙස්ට් ක්‍රිකට් විනිසුරු සමරසිංහ අභාවප්‍රාප්තවේ
ශ්‍රී ලංකාවේ හිටපු ප්‍රවීන ටෙස්ට් විනිසුරුවරයෙකු වූ ටී. එම්. සමරසිංහ මහතා ඊයේ (04) දා උදෑසන හදිසියේ අභාවප්‍රාප්ත විය. මිය යන විට ඒ මහතා 62 වන වියේ පසුවිය.
1992/93 තරගවාරයේ දී කොළඹ සිංහල ක්‍රීඩා සමාජ පිටියේ දී ටෙස්ට් විනිසුරු කබාය ප්‍රථම වරට පැළැදි ඒ මහතා ශ්‍රී ලංකා ඕස්ට්‍රේලියා ටෙස්ට් තරගයේ විනිසුරු ලෙස පිටියට පිවිසියේ ය. අනතුරුව ටෙස්ට් තරග 7 ක දී විනිසුරු කබාය පැළැදි ඒ මහතාගේ අවසන් තරගය වූයේ 1993/94 වසරේ දී පැවැති ශ්‍රී ලංකා - බටහිර ඉන්දීය කොදෙව් ටෙස්ට් තරගයයි. එය ශ්‍රී ලංකා ක්‍රිකට් පිලේ 50 වන ටෙස්ට් තරගය ද විය.
එක්දින ජාත්‍යන්තර තරග 14 කට විනිසුරුවරයෙකු ලෙස සහභාගි වී ඇති ඒ මහතාගේ ප්‍රථම එක්දින ජාත්‍යන්තර තරගය වූයේ ශ්‍රී ලංකා ඕස්ට්‍රේලියා දෙවන එක්දින තරගයයි. ඒ. පී. සරවනමුත්තු පිටියේ දී ය. 1997/98 තරගවාරයේ දී පැවැති සිංගර් අකායි නිදහස් කුසලාන තරගාවලියේ ශ්‍රී ලංකාව සහ නවසීලන්තය සමග පැවැති එක්දින තරගය සමරසිංහ මහතාගේ අවසාන එක්දින ජාත්‍යන්තර තරගයයි.
ජාත්‍යන්තර තරග පිටියේ විනිසුරු කබායට සමුනොදී ඉවතලෑමට සිදුවීමෙන් පසු ටී. එම්. සමරසිංහ මහතා මෙරට ප්‍රමුඛ පෙළ තරගවල දී විනිසුරුවරයෙකු ලෙස මිය යන තෙක් ම කටයුතු කළේ ය.
ඒ මහතාගේ අවසන් කටයුතු හෙට (06) ඉරිදා සවස 4.30 ට ලිහිණියාගම පිහිටි පවුලේ සුසාන භූමියේ දී සිදුවේ.
ප්‍රේමචන්ද්‍ර
</post>
<post>
ඉන්දියාවේ චෙන්නායි නුවර දොන් බොස්කෝ අධ්‍යාපන මධ්‍යස්ථානයේ ඇරයුමක් අනුව ආරාධිත පාපන්දු තරගාවලියක් සඳහා අනුරාධපුර ශාන්ත ජෝශප් මහා විද්‍යාලීය පාපන්දු කණ්ඩායම ජුනි මස 04 වෙනි දින ඉන්දියාව බලා පිටත්ව යාමට නියමිතව තිබිණි.
මෙම පාපන්දු කණ්ඩායම දින 10 ක් එරට රැඳී සිටින බව විද්‍යාලීය පාපන්දු පුහුණුකරු ඩබ්. එස්. නන්දසිරි මහතා පැවසීය.
පාපන්දු කණ්ඩායම ඉන්දියාව බලා පිටත්ව යාමට පෙර උතුරු මැද පළාත් ක්‍රීඩා අධ්‍යක්ෂ ආර්. එම්, ධර්මදාස, ශාන්ත ජෝෂප් මහ විදුහල්පති ජී. බී. එස්. වීරවික්‍රම, පාපන්දු පුහුණුකරු ඩබ්. එස්. නන්දසිරි, සහාය පුහුණුකරු ඩී. ඒ. ජයන්ත ගුණසේකර යන මහතුන් සමගින් ඡායාරූපයකට මුහුණ දුන් අයුරු.
ඡායාරූපය - අනුරාධපුර නැගෙනහිර සමුහ සේනපුර ඩී. නිශ්ශංක
</post>
<post>
සිරස - අබාන්ස් - ගුවන් පාපැදි සවාරිය අද හා හෙට
සිරස - ගුවන් හමුදා පාපැදි සවාරිය අද හා හෙට පැවැත්වේ.
අද තරගය කොළඹ සිට මහනුවර මාතලේ හරහා දඹුල්ල දක්වාත් හෙට දඹුල්ලේ සිට හිඟුරක්ගොඩ දක්වාත් පැවැත්වේ. තරගයට අනුග්‍රහය දක්වන්නේ එල්. ජී. අබාන්ස් ආයතනයයි. ධාවන මග දෙපස එල්. ජී. අබාන්ස් ආයතන මුලින් පසුකරන තරග කරුවනට ත්‍යාග පිරිනැමේ. සම්පූර්ණ තරගයේ ජයග්‍රාහකයාට මුදලින් රුපියල් 50000 ක් හිමිවේ. මීට අමතරව 20 තෙක් ත්‍යාග පිරිනැමේ.
</post>
<post>
එතෙර කෙළිබිම
බ්‍රෙඩ් විලියම්ස්ට සුවයි
සිඩ්නි
ඕස්ට්‍රේලියානු ක්‍රිකට් පිලේ සිම්බාබ්වේ සංචාරය අතරමගදි අබාධයකට ගොදුරුව සියරට පිවිසීමට සිදු වූ ඕස්ට්‍රේලියානු වේග පන්දු යවන ක්‍රීඩක බ්‍රැඩ් විලියම්ස් සුවය ලබා ඇත. එසේ වූව ද එළැඹෙන ශ්‍රී ලංකා සංචාරක පිලට එරෙහිව ක්‍රීඩා කිරීමට නම් ඔහුගේ ශරීරික යෝග්‍යතාව ප්‍රදර්ශනය කළ යුතු බව ඕස්ට්‍රේලියා ක්‍රිකට් විලියම්ස්ට පවසයි.

ෂොයිබ් අක්තාර් ශ්‍රී ලංකාවට එන්නේ නෑ
කරච්චි
පසුගියදා ඉල ඇට කුඩුවේ ආබාධයකට ගොදුරු වූ පකිස්තානු ක්‍රීඩක ෂොයිබ් අක්තාර් ලබන මස ශ්‍රී ලංකාවේ දී පැවැත්වෙන ආසියානු කුසලාන ක්‍රිකට් තරගාවලියට සහභාගී නොවේ.
ඔහුට සම්පූර්ණ සුවය ලැබෙන තුරු ක්‍රිකට් පිටියෙන් ඉවත් ව සිටීමට සිදුවෙන බව පාකිස්තාන ක්‍රිකට් තේරීම් කමිටුවේ ප්‍රධානී වසීම් බාරි පවසයි.

ඉන්දීය පාපන්දු පිල ජපානයේ
නවදිල්ලිය
ඉන්දියානු පාපන්දු පිල ලෝක කුසලාන සුදුසුකම් ලැබීමේ පාපන්දු තරගාවලියට සහභාගිවීමට ලබන සතියේ ජපානයට යෑමට නියමිත ය.
දැනට ලෝක ශ්‍රේණිගත කිරීම අනුව 139 වන ස්ථානයේ පසුවෙන ඉන්දීය පාපන්දු පිල ආසියානු රටවල් 45 අතුරින් 27 වන ස්ථානයේ පසුවෙයි.
</post>
<post>
අන්තර් පළාත් ක්‍රිකට් ජයග්‍රාහකයින්ට කුසලාන පිරිනැමේ
ජගත් ප්‍රේමචන්ද්‍ර
"ශ්‍රී ලංකා ක්‍රිකට්" සංවිධානය කළ අන්තර් පළාත් වයස අවුරුදු 16 න් සහ 19 න් පහළ ක්‍රිකට් තරගමාලාවේ ජයග්‍රාහකයන් සඳහා කුසලාන පිරිනැමීම පසුගියදා කොළඹ මේට්ලන්ඩ් පෙදෙස "ශ්‍රී ලංකා ක්‍රිකට්" මූලස්ථානයේ දී සිදු කෙරිණි.
ජාතික ක්‍රිකට් සංවර්ධන සැලසුම යටතේ පැවැති මෙම තරගමාලා සඳහා එක් වයස් කාණ්ඩයක් සඳහා කණ්ඩායම් 7 බැගින් සහභාගී වූහ.
වයස අවුරුදු 16 න් පහළ තරගාවලියේ ජය බස්නාහිර - උතුර පිට පළාත් කණ්ඩායම සතුවූ අතර අනුසූරතාව බස්නාහිර දකුණ පිට පළාත් කණ්ඩායම සතු විය.
එම තරගමාලාවේ හොඳම පන්දුයවන්නා ලෙස චන්න ප්‍රභාත් (බස්නාහිර - උතුර පිට පළාත) ද හොඳම පන්දු රකින්නා ලෙස චතුර හේරත් (බාස්නාහිර - දකුණ) ද හොඳම පිතිකරු සහ තරගාවලියේ වීරයා ලෙස රොෂේන් ද සිල්වා (බස්නාහිර - උතුර) ද නම් කෙරුණි.
වයස අවුරුදු 19 න් පහළ තරගාවලියේ ජය බස්නාහිර පළාත් උතුරු කණ්ඩායම ද අනුසූරතාවය බස්නාහිර පළාත් - දකුණු කණ්ඩායම ද ලබාගත්හ.
එම තරගාවලියේ දක්ෂතම පන්දුයවන්නා ලෙස ගිහාන් රූපසිංහ (බස්නාහිර - දකුණ) ද, දක්ෂතම පිතිකරු ලෙස කෝසල කුලසේකර (මධ්‍යම පළාත) ද, දක්ෂතම පන්දුරකින්නා සහ තරගාවලියේ වීරයා ලෙස ගිහාන් ද සිල්වා (බස්නාහිර - උතුර) ද නම් කෙරුණි.
මෙම අවස්ථාවට "ශ්‍රී ලංකා ක්‍රිකට්" සභාපති මොහාන් ද සිල්වා, උප සභාපති අරවින්ද සිල්වා, නායක මාවන් අතපත්තු යන මහත්වරුන් ට අමතරව ශ්‍රී ලංකා ක්‍රිකට් හි නිලධාරීන් රැසක් සහභාගි වූහ.
</post>
<post>
කුරුණෑගල දිස්ත්‍රික් මලල ක්‍රීඩා ජූලි 19 - 21
දිනේෂ් බාලසූරිය
කුරුණෑගල දිස්ත්‍රික් මලල ක්‍රීඩා සංගමය තුන්වන වරට සංවිධානය කරන "දිස්ත්‍රික් මලල ක්‍රීඩා සූරතාවය 2004" ජූලි මස 19, 20, 21 යන දිනවල කුරුණෑගල මාලිගාපිටියේදී පැවැත්වීමට නියමිතය.
මෙහිදී වයස අවුරුදු 12, 14, 16, 18, 20 න් පහළ බාලක බාලිකා හා විවෘත පිරිමි/කාන්තා වශයෙන් තරග පැවැත්වේ. මේ සඳහා ඉදිරිපත් විය හැක්කේ කුරුණෑගල දිස්ත්‍රික්කයේ ස්ථිර පදිංචිකරුවනට පමණි.
තරගාවලිය සඳහා අයදුම්පත් බාර ගැනීමේ අවසාන දිනය ජුනි මස 25 වන අතර අයදුම්පත් නෙවිල් රුද්‍රිගු, ලේකම්, කුරුණෑගල දිස්ත්‍රික් මලල ක්‍රීඩා සංගමය, 6/40, 4 වන පටුමග මීගමුපාර, කුරුණෑගල" යන ලිපිනයට යොමු කරන ලෙසද වැඩි විස්තර සඳහා 037-2232832 හෝ 0777 - 736538 යන දුරකථන අංකයන් ගෙන් විමසන ලෙසද සංවිධායක මණ්ඩලය දන්වා සිටී.
</post>
<post>
ජගත් ක්‍රිකට් විනිසුරු මඩුල්ලට ශ්‍රී ලංකාවෙන් සිව් දෙනෙක්
ජාත්‍යන්තර ක්‍රිකට් විනිසුරු මඩුල්ල සඳහා ශ්‍රී ලංකාවෙන් ක්‍රිකට් විනිසුරුවන් සිව් දෙනෙකු "ශ්‍රී ලංකා ක්‍රිකට්" විසින් නොබෝදා පත්කරන ලදී. 2004/05 වසර සඳහා ටෙස්ට් තරග විනිශ්චය කටයුතු සඳහා ඒ අනුව ඔවුන් පමණක් ශ්‍රී ලංකාව වෙනුවෙන් සුදුසුකම් ලබනු ඇත.
මොවුන් අතුරින් අශෝක ද සිල්වා සහ ටී. එම්. විජේවර්ධන යන මහත්වරුන් පළපුරුදු පිටියේ විනිසුරුවන් ලෙසත්, ගාමිණී සිල්වා මහතා ජාත්‍යන්තරව නම් කළ විනිසුරුවෙකු ලෙසත්, රැන්මෝ මාටිනස් මහතා රූපවාහිනී විනිසුරුවෙකු (තෙවැනි) ලෙසත් නම් කර තිබේ.
- ප්‍රේමචන්ද්‍ර
</post>
<post>
ශ්‍රී ලංකා පිලේ ඔස්ට්‍රේලියානු ක්‍රිකට් සංචාරය කළුවිතාරණ - ආනොල්ඩ් යළි කැඳවති
'මුරලි'ගේ සහභාගිත්වය ස්ථිරයි
ජගත් ප්‍රේමචන්ද්‍ර
ශ්‍රී ලංකා ක්‍රිකට් පිලේ ඔස්ට්‍රේලියානු සංචාරය සඳහා ක්‍රීඩකයන් 16 දෙනකුගෙන් යුත් කණ්ඩායමක් ශ්‍රී ලංකා ක්‍රිකට් තේරීම් කමිටුව විසින් නම් කර තිබේ.
අසන්තා ද මෙල් මහතාගේ නායකත්වයෙන් නව තේරීම් කමිටුවේ ප්‍රථම කාර්යභාරයේදීම මුත්තයියා මුරලිදරන් කෙරෙහි විශ්වාසය තබමින් ඔහුව සංචාරය සඳහා නම් කර ඇත. ඕස්ට්‍රේලියා කෙනෙහිලිකම් මැද මුරලි මෙම සංචාරය සඳහා සහභාගි වීම අනපේක්ෂිතව තිබුණද තේරීම් කමිටුවේ තීරණයත් සමඟම මුරලි සංචාරය සඳහා එක්වීම ස්ථිර වී තිබේ.
සුපුරුදු ලෙසම ශ්‍රී ලංකා පිලේ නායකත්වයට මාවන් අතපත්තු ද උප නායකත්වයට මහේල ජයවර්ධන ද නම් කර ඇත. සිම්බාබ්වේ සංචාරයේදී කඩුලු රකින්නකු ලෙස කණ්ඩායමට එකතු වූ ප්‍රසන්න ජයවර්ධන වෙනුවට මෙවර නැවතත් රොමේෂ් කළුවිතාරණ කණ්ඩායමට එක්ව ඇත. 34 හැවිරිදි කළුවිතාරණ මේ දක්වා ටෙස්ට් තරග 44 කට සහභාගි වී ඇත. සිම්බාබ්වේ සංචාරයට එකතු වූ වේග පන්දු යවන ක්‍රීඩක නුවන් කුලසේකරගේ ස්ථානය මෙවර හිමිකරගෙන සිටින්නේ 20 හැවිරිදි ලසිත් මාලිංග ය. දකුණතින් වේග පන්දු යවන මාලිංග ගාල්ල ක්‍රිකට් සමාජය නියෝජනය කරයි.
යොවුන් ක්‍රීඩකයන් ලෙස පසුගිය සංචාරයට එක් වූ තිළිණ කණ්ඩම්බි සහ ඉයන් ඩැනියල් ප්‍රවීන ක්‍රීඩකයන් ඉදිරියේ තම ස්ථානයන් සොයා එංගලන්ත සංචාරයක යෙදෙන ශ්‍රී ලංකා "ඒ" සංචිතයට යොමුව ඇත. 30 හැවිරිදි රසල් ආනල්ඩ් ද ඕස්ට්‍රේලියා සංචාරය සඳහා නම් කර තිබේ.
හිටපු ටෙස්ට් නායක හෂාන් තිලකරත්න පසුගිය සිම්බාබ්වේ සංචාරයට මෙන් ම මෙවර ඕස්ට්‍රේලියා සංචාරය සඳහා ද නම් කර නොමැත.
ඕස්ට්‍රේලියාව බලා පිටත්ව යන ශ්‍රී ලංකා කණ්ඩායම
මාවන් අතපත්තු (නායක), මහේල ජයවර්ධන (උප නායක), සනත් ජයසූරිය, කුමාර සංගක්කාර, ටී.එම්. ඩිල්ෂාන්, තිළාන් සමරවීර, චමින්ද වාස්, උපුල් චන්දන, නුවන් සොයිසා, මුත්තයියා මුරලිදරන්, දිල්හාර ප්‍රනාන්දු, රංගන හේරත්, ලසිත් මාලිංග, රොමේෂ් කළුවිතාරණ, රසල් ආනල්ඩ්, ෆර්විස් මහරුෆ්.
</post>
<post>
මලල ක්‍රීඩා නව කළමනාකරු කිරාන් අතපත්තු
ශ්‍රී ලංකා මලල ක්‍රීඩා සංගමයේ නව කළමනාකාරවරයා ලෙස ප්‍රසිද්ධ ව්‍යාපාරිකයකු වන කිරාන් අතපත්තු මහතා පත්කොට ඇත.
ලංකාවේ දක්ෂතම ව්‍යාපාරිකයකු වන ඒ මහතා 1993 වසරේදී එම ක්ෂේත්‍රයේ හොඳම ව්‍යාපාරිකයා ලෙස සම්මාන ලැබීය. 1996 වසරේදී ජනප්‍රියතම ව්‍යාපාරිකයා ලෙසද තවත් සම්මානයක් දිනාගෙන ඇත.
</post>
<post>
ලෝක කණිෂ්ඨ බොක්සිං සූරතාවලියට ශ්‍රී ලංකාවෙන් කනිෂ්ක ලක්මාල්
වේයන්ගොඩ බණ්ඩාරනායක මධ්‍ය මහා විද්‍යාලයේ ඉගෙනුම ලබන කනිෂ්ක ලක්මාල් රූපසිංහ ශිෂ්‍යයා දකුණු කොරියාවේ ජේජුනු නුවර පැවැත්වෙන 13 වෙනි ලෝක කණිෂ්ඨ බොක්සිං ශූරතාවය සඳහා ශ්‍රී ලංකාව නියෝජනය කරමින් තරගවැදීමට මෙම 09 වෙනි දින කොරියාව බලා පිටත්වේ.
17 හැවිරිදි වියේ පසුවන කනිෂ්ක පසුගිය වසරේ චීනයේ බීජින් නුවර පැවති කනිෂ්ඨ වූෂු තරගාවලියෙන් ලෝකඩ පදක්කමක් දිනාගන්නා ලද අතර ඔහු ජාතික පාසල් බොක්සිං ශූරයෙකු මෙන්ම ජාතික පාසල් මල්ලව පොර ශූරයෙකු ද වේ. විදුහල්පති ප්‍රියන්ත ශ්‍රී ලාල් නෝනිස් මහතාගේ මග පෙන්වීම යටතේ ශ්‍රී ලංකා බොක්සිං තීරක සහ ශ්‍රී ලංකා මල්ලව පොර සංගමයේ අතුරු පාලක මණ්ඩලයේ ලේකම් තිලක් පෙරේරා යටතේ පුහුණුව ලැබූ ඔහු කියුබන් ජාතික ප්‍රමෝතා යටතේ විශේෂ පුහුණුවක්ද ලැබුවේය.
කොරියාව බලා පිටත්වීමට පෙර කනිෂ්ක ලක්මාල් රූපසිංහ, විදුහල්පති ප්‍රියන්ත, ශ්‍රීලාල් නෝනිස් (දකුණේ) සහ සිය පුහුණුකරු තිලක් පෙරේරා (වමේ) යන මහත්වරු සමග ඡායාරූපයකට මුහුණ දුන් අයුරු.
සටහන හා ඡායාරූපය - හැරී ලක්දුසිංහ ගම්පහ දිස්ත්‍රික් විශේෂ
</post>
<post>
මහනුවර කාන්තා ක්‍රිකට් පිල ප්‍රථම වතාවට සිංගර් කුසලාන තරගාවලියට
උපනන්ද ජයසුන්දර මහනුවර ක්‍රීඩා විශේෂ
මහනුවර කාන්තා ක්‍රිකට් කණ්ඩායම ප්‍රථම වතාවට සිංගර් කුසලාන කාන්තා ක්‍රිකට් තරගාවලියට ඉදිරිපත්වී ඇත.
එම කණ්ඩායම තම ප්‍රථම තරගයට පාලින්ක් පිල සමග කොළඹ මුවර්ස් පිටියේදී ඉදිරිපත්වන්නේ මෙම 10 වැනිදාය.
දෙවන තරගය කෑගල්ල බාලිකා පිල සමග ජූනි 14 වැනිදා ද, ජූනි 15 වැනිදා මීගමුව කාන්තා පිල සමගද, ජූනි 16 වැනිදා ශ්‍රී ලංකා කාන්තා පිල සමග කොළඹ කෝල්ට්ස් ක්‍රීඩාංගණයේදී තරගවැදීමට නියමිතය.
මහනුවර කාන්තා පිල මෙහෙයවන්නේ වමතින් පිත්ත හසුරුවන සහ වමත් මද වේග පන්දු යවන සුවිනි ද අල්විස් විසිනි. කණ්ඩායමේ සෙසු ක්‍රීඩිකාවන් මෙසේය. ප්‍රබා උඩවත්ත (උපනායිකා) නිසංසලා ධර්මවික්‍රම, නිර්මලා බෝවත්ත, නිලුකා අමරසේන, නාලිකා සමරනායක, මහේෂා පෙරේරා, නිරෝෂා කුමාරි, සුබද්‍රා කුමාරි, ශ්‍රීපාලි වීරක්කොඩි, ජීවනී විලත්ගමුව, සඳමාලි කරුණාරත්න, ජයනී සපරමාදු, සහ ලක්මාලි සපරමාදු වෙති.
කණ්ඩායම පුහුණු කරන්නේ හැරල්ඩ් රණසිංහ, බර්නාඩ් පෙරේරා සහ චමින්ද පෙරේරා විසිනි. කණ්ඩායමට අනුග්‍රහය ලබාදෙන්නේ එක්සත් රාජධානියේ ශ්‍රී ලංකා ක්‍රිකට් සංගමයේ හිටපු සභාපති ආදි මහනුවර ධර්මරාජ සහ මොරටුවේ වේල්ස් කුමාර විදුහලේ හිටපු ක්‍රිකට් ක්‍රීඩක කේ. ඒ. ඇස්. කස්තුරිරත්න මහතා විසිනි.
ශ්‍රී ලංකා කාන්තා ක්‍රිකට් සංගමයේ සභාපති ග්වෙන් හේරත් මහත්මිය ´දිනමිණ`ට ප්‍රකාශයක් කරමින් මෙම වර්ෂයේ දෙසැම්බර් මාසයේදී දකුණු අප්‍රිකාවේදී පැවැත්වෙන ලෝක කුසලාන කාන්තා ක්‍රිකට් තරගාවලියට සහභාගි වන ශ්‍රී ලංකා කාන්තා ක්‍රිකට් පිල සිංගර් කුසලාන කාන්තා ක්‍රිකට් තරගාවලියෙන් පසුව තෝරන බැව් කීවාය.
</post>
<post>
ආනන්ද 13 – 0 කින් විද්‍යාර්ථ පරදවයි
උපනන්ද ජයසුන්දර මහනුවර ක්‍රීඩා විශේෂ සහ ඉන්දික පොල්කොටුව
පසුගිය සෙනසුරාදා නිත්තවෙලදී පැවැති විලියම් ගොපල්ලව කුසලාන රගර් තරගයෙන් කොළඹ ආනන්ද විදුහල විසින් මහනුවර විද්‍යාර්ථ විදුහල පරදවා ලකුණු 13 (ට්‍රයිස් 2 යි පෙනල්ටි 1) – 0 ක ජයක් වාර්තා කරන ලදී.
පළමු භාගය අවසානයේ එකම කණ්ඩායමක්වත් ලකුණු ලබා තිබුණේ නැත. තරගය මුල සිටම ඉතා තියුණු එකක් විය. කණ්ඩායම් දෙකම පළමු භාගයේ තම ගෝල් පෙදෙසට ආක්‍රමණය කිරීම වළකාලීමට කටයුතු කළේය.
දෙවන භාගය අග වනතුරු මෙම තත්ත්වය පැවතුනත් විද්‍යාර්ථ විදුහලේ පසුපස ක්‍රීඩකයින්ගේ පන්දුව පාලනය කිරීමේ දුර්වලතාවයෙන් ප්‍රයෝජන ගෙන එච්. ලක්ෂාන් මගින් ට්‍රයි එකක් ලබා ගත්තේය. ඊට පළමු විමුක්ති මීටර් 40 පෙනල්ටි එකක් ලබා ගත්තේය. තරගයේ අන්තිම විනාඩියේදී සුමිත් දහනායක ද ට්‍රයි එකක් ලබා ආනන්ද පිලේ ලකුණු 13 දක්වා වැඩිකර දුන්නේය. විමුක්තිට ට්‍රයිස් දෙකම ගෝල් බවට පත් කිරීමට නොහැකි විය.
සී. අමදෝරු තරගය විනිශ්චය කළේය. කනිෂ්ඨ තරගය ලකුණු නොලබාම ජය පරාජයෙන් තොරව නිමාවිය.
</post>
<post>
ඌව පළාත් අන්තර් දිස්ත්‍රික් ක්‍රිකට් 14, 15, 16, දිනවල
බදුල්ල ක්‍රීඩා - වී. ටී. රාජ්
ශ්‍රී ලංකා ක්‍රිකට් සංගමය සංවිධානය කරනු ලබන ඌව පළාත් අවුරුදු 19 න් පහළ අන්තර් දිස්ත්‍රික් ක්‍රිකට් තරගාවලිය ලබන 14, 15, 16, යන දිනවල බදුල්ල ක්‍රිකට් හා වින්සන්ට් ඩයස් ක්‍රීඩාංගණයේදී පැවැත්වීමට සූදානම් කර ඇත. ලී ක්‍රමයට පැවැත්වීමට සූදානම් කර ඇති මෙම තරගාවලියට බදුල්ල, මොනරාගල, අම්පාර හා රත්නපුර යන දිස්ත්‍රික් සහභාගි වනු ඇතැයි අපේක්ෂිතය.
</post>
<post>
රගර් පිටියේ විස්මිත පෙරැලිය
යුද හමුදාව 20 - 19 කින් මහනුවර පරදවයි
සී. ආර්. - නාවික - පොලිසිය කණ්ඩායම්වලටත් සති අන්තයේ ජය
මෙවර අන්තර් සමාජ රගර් වාරයේ සුවිශේෂතම පෙරැලිකාර ජයග්‍රහණයක් වාර්තා කරමින් යුද හමුදාව කණ්ඩායම ලකුණු 20 - 19 කින් ප්‍රබල මහනුවර ක්‍රීඩා සමාජය පැරදවීමට පෙරේදා සමත් විය.
ඉතාමත් තියුණු මුහුණුවරකින් ගාලු මුවදොර යුද හමුදා ක්‍රීඩා පිටියේදී පැවැති මෙම "කැල්ටෙක්ස්" ලීග් තරගයේදී යුද හමුදාව ගෝල් 2 ක් හා පෙනල්ටි 2 ක් මගින් සිය ජයග්‍රාහි ලකුණු 20 වාර්තා කළ අතර මහනුවර පිල ගෝල් 2 ක් හා ට්‍රයි 1 ක් මගින් ඔවුන්ගේ ලකුණු 19 වාර්තා කළේය.
තරගයේ විවේක කාලය එළැඹෙන විට යුද හමුදාව පිල ලකුණු 10 - 7 කින් පෙරමුණේ සිටියේය.
යුද හමුදාව පිලේ ඉදිරි පෙල හා පසුපෙල ක්‍රීඩකයින් එකට එක්ව ආක්‍රමණශීලීව එක් අංකයක් ලෙස තරග වැදීම නිසා මහනුවර පිලට මෙවර රගර් වාරයේ ඔවුන්ගේ ප්‍රථම පරාජය අත්විදින්නට සිදුවිය.
මෙය මහනුවර ක්‍රීඩා සමාජයේ මෙම රගර් වාරයේ අන්තිම නරක තරගය විය. යුද හමුදාව පිලේ අති සුපිරි තරග විලාශය හමුවේ මහනුවර ක්‍රීඩකයෝ සම්පූර්ණයෙන්ම අන්දමන්ද වූහ.
යුද හමුදා පිල ලකුණු ලබා ගැනීම ආරම්භ කළේ කපිලා නෝටන් මාර්ගයෙනි. ඔහු ගෝල් කණුව යටින්ම ට්‍රයි දිනුම වාර්තා කළ අතර ෂාන් ප්‍රදීප් එය ගෝල් බවට පත් කළේය.
ප්‍රදීප් තවත් පෙනල්ටියක් සාර්ථකව එල්ල කිරීමත් සමග ම යුද හමුදා පිල ලකුණු 10 - 0 කින් පෙරමුණට පිවිසියේය.
දෙපිල අතර ලකුණු පරතරය අඩු කරමින් මහනුවර පිල වෙනුවෙන් "විගර්" ක්‍රීඩක චාමර විතානගේ ගෝල් කණුව යටින් ම ට්‍රයි දිනුමක් ලබා ගැනීමට සමත් විය. දනුෂ්ක පුෂ්පකුමාර එය ගෝල් බවට පත් කළේය.
විවේක කාලයෙන් පසුව තරගය නැවත ආරම්භ වූ වහාම මහනුවර කණ්ඩායම තරගයේ ඉදිරියට පැමිණියේ ඔවුන්ගේ "ෆිජි" ජාතික "විගර්" ක්‍රීඩක ටිටු වාර්තා කළ ගෝල් බවට පත් නොකෙරුණු ට්‍රයි දිනුමක් හේතුවෙනි.
මහනුවර රගර් පිල යළි තරගයට අවතීර්ණ වූ බවක් මොහොතකට දිස් වුවද යුද හමුදාව යළිත් ඔවුන්ගේ ප්‍රහාරය දියත් කළේය. "විගර්" ක්‍රීඩක ජඳන්ද වික්‍රමරත්න ට්‍රයි දිනුමක් ලබා ගනිමින් නැවත වතාවක් යුද හමුදාව පිල තරගයේ පෙරමුණට ගෙන ආ අතර ෂාන් ප්‍රදීප් එය ගෝල් බවට පත් කළේය.
මහනුවර ක්‍රීඩා සමාජය වෙනුවෙන් විතානගේ ඔහුගේ දෙවන ට්‍රයි දිනුම වාර්තා කළ අතර තරගයේ දෙවන භාගයේදී පමණක් පිටියට පිවිසි නාලක වීරක්කොඩි එම ට්‍රයි දිනුම ගෝල් බවට පත් කළේය.
මේ වන විට යුද හමුදාව ලකුණු 20 - 19 කින් ඉදිරියට පැමිණ සිටි අතර තරගයේ "අතිරේක කාලය" තුලදී දෙපිලටම තීරණාත්මක පෙනල්ටි අවස්ථා පිරි නැමිණි. යුද හමුදාවේ ප්‍රදීප් එක් පෙනල්ටියක් සාර්ථකව එල්ල කිරීමට අසමත් විය. සිය විවාහයෙන් පසුව ප්‍රථම තරගයට සහභාගි වෙමින් සිටි වීරක්කොඩි ද පෙනල්ටියක් නිසියාකාරව එල්ල කිරීමට අපොහොසත් විය. එය සාර්ථක වූවා නම් මහනුවර පිලට තරගයේ ජය හිමි වීමට ඉඩ තිබිණි.
ඩිල්රෝයි ප්‍රනාන්දු තරගය විනිශ්චය කළේය.
සී. ආර්. 32 - සී. එච්. 5
ලොන්ග්ඩන් පෙදෙසේදී පැවති මෙම තරගයෙන් සී. ආර්. ඇන්ඩ් එෆ්. සී. පිල පහසු ජයක් අත්කර ගැනීමට සමත් විය.
සී. ආර්. පිල ගෝල් 2 ක්, ට්‍රයි 3 ක් හා "ඩ්‍රොප්" ගෝලයක් මගින් ලකුණු ලබා ගත් අතර සී. එච්. ඇන්ඩ් එෆ්. සී. පිලට ලකුණු ලබා ගත හැකි වූයේ ට්‍රයි දිනුමක් මගින් පමණි.
තරගයේ පලමු භාගය අවසානයේ සී. ආර්. පිල ලකුණු 24 - 0 කින් ඉදිරියෙන් සිටියේය.
මෙම තරගයේදී තියුණු අවසානයක් දැකිය හැකි වනු ඇති බවට අපේක්ෂා කෙරුණ ද, සී. ආර්. පිලේ පසු පෙළ ක්‍රීඩකයෝ සාර්ථක අයුරින් ඔවුන්ගේ ඉදිරි පෙල සමග සබඳතාවයක් ගොඩනගා ගැනීම හේතුවෙන් එවැනි තියුණු තරගයක් ප්‍රදර්ශනය නොවිණි.
තරගයේ පලමු මිනිත්තු 15 දීම සී. ආර්. පිල ලකුණු 17 - 0 කින් ඉදිරියට පැමිණීම නිසා සී. එච්. පිල වෙතින් තරගයක් දිස් නොවිණි.
සී. ආර්. පිල වෙනුවෙන් ප්‍රථමයෙන් "සෙන්ටර්" ක්‍රීඩක හරිත් කළුආරච්චි ට්‍රයි දිනුමක් ලබා ගත් අතර එය ගෝල් බවට පත් කිරීමට දිනුක් විජේරත්න අසමත් විය. ඒ තරගයේ 3 වන මිනිත්තුවේදීය. ඊට මිනිත්තු 9 කට පසුව "ෆූල් බෑක්" ක්‍රීඩක විජේරත්න ට්‍රයි දිනුමක් ලබා ගත්තේය. එයද ගෝල් බවට පත් කිරිමට ඔහු අසමත් විය. තවත් මිනිත්තු 3 කට පසුව ට්‍රයි දිනුමක් සී. ආර්. පිලට ලබා දුන්නේ "ෆ්ලැන්කර්" ක්‍රීඩක තලගම්පොල යි. මෙවර එය ගෝල් බවට පත් කිරීමට විජේරත්න සමත් ෂය.
කෙන්යානු ජාතික "විගර්" ක්‍රීඩක ඩෙනිස් මවන්ගා හා විරාජ් ප්‍රසන්න ද සී. ආර්. පිල වෙනුවෙන් ට්‍රයි දිනුම බැගින් ලබා ගත්හ.
සී. එච්. පිල වෙනුවෙන් එකම ට්‍රයි දිනුම ලබා ගත්තේ බොලොංකාරෝ විසිනි. එය ගෝල් බවට පත් නොකෙරිණි.
අරුණ ජයසේකර තරගය විනිශ්චය කළේය.
නැවික 16 - ආදී සහිරියන්ස් 15
වැලිසරදී පැවැති මෙම තරගයෙන් ලකුණු 16 - 15 ක සියුම් ජයක් වාර්තා කිරීමට නාවික හමුදාව රගර් කණ්ඩායම සමත් විය.
නාවික හමුදාව පිල ට්‍රයි 2 ක් හා පෙනල්ටි 2 ක් මගින්ද ආදි සහිරියන්ස් පිල ගෝල් 1 ක් ට්‍රයි 1 ක් හා පෙනල්ටියක් මගින්ද ලකුණු වාර්තා කළහ.
මෙම තරගයේ පලමු භාගය අවසන් වන විට නාවික හමුදාව පිල ලකුණු 8 - 3 කින් පෙරමුණේ සිටියේය.
පොලිසිය 34 - ගුවන් හමුදාව 17
මෙම තරගයේදී පොලිසිය පිලට අත්වූයේ පහසු ජයග්‍රහණයක් ම ය.
තරගයේ විවේක කාලය එළැඹෙන විට පොලිසිය පිල ලකුණු 13 - 5 කින් ඉදිරියෙන් සිටියේය.
සී. ආර්. පිලේ "හුකර්" ක්‍රීඩක විරාජ් ප්‍රසන්න සී. එච්. පිලේ ක්‍රීඩකයෙකු ආක්‍රමණය කිරීමට සැරසෙයි.
ඡායාරූපය - තිලක් පෙරේරා
</post>
<post>
වේල්ස් කුමාර විදුහලට පළමු ඉනිමේ ජයක්
මොරටුව ක්‍රීඩා වාර්තාකරු
ඇස්ට්‍රා කුසලාන සඳහා වූ අන්තර් පාඨශාලීය දෙවන පෙළ වයස අවුරුදු 16 න් පහළ ක්‍රිකට් තරගයෙන් මොරටුව වේල්ස් කුමාර විදුහල කොළඹ සී. ඩබ්. ඩබ්. කන්නන්ගර විදුහල පරදවා ලකුණු 21 ජයක් වාර්තා කිරීමට සමත්විය. වේල්ස් කුමාර විදුහල ලබා ගත් ලකුණු 128 ට පිළිතුරු වශයෙන් සී. ඩබ්. ඩබ්. කන්නන්ගර විදුහලට ලබාගත හැකි වූයේ ලකුණු 107 ක් පමණි.
වේල්ස් කුමාර විදුහල 128 - ෆයිසාල් බුහාරි 25, දර්ශන වීරසිංහ 21, ඇස්. එච්. දනුෂ්ක 36 ට 3, එම්. ඒ. කේ. ඩිල්ශාන් 40 ට 3.
සී. ඩබ්. ඩබ්. කන්නන්ගර 107 - ඩබ්. කේ. එම්. පෙරේරා 28, චමේශ් ප්‍රනාන්දු 25 ට 5, මොහොමඩ් හෂින් 22 ට 3.
</post>
<post>
ආදි සිසුන් සහ වත්මන් සිසුන් අතර රගර් තරගයක්
ඩිල්වින් මෙන්දිස්
මොරටුව ක්‍රීඩා වාර්තාකරු
මොරටුව, වේල්ස් කුමාර විදුහලේ ආදි සහ වත්මන් සිසුන් අතර රගර් තරගයක් 2004 ජූනි මස 13 වන දින පාසල් ක්‍රීඩා පිටියේදී සවස 4 ට පැවැත්වේ.
තරගයේ අවසානයේ ආදි සිසුන්ගේ හමුවක් පැවැත්වෙන අතර එහිදී පාසලේ රගර් ක්‍රීඩාව නංවාලීමට ගත යුතු පියවර ගැන සාකච්ඡා කරනු ඇත. මෙම තරගයට සහභාගි වීමට කැමති ආදි සිසුන් පාසලේ රගර් ක්‍රීඩා භාර ආචාර්ය සුසන්තා මෙන්දිස් මහතාගේ දුරකථන අංක 2645628 ට අමතන්න.
</post>
<post>
15 න් පහළ පාපන්දු පිල තේරීමට 21 කගේ සංචිතයක්
ආසියානු පාසල් වයස අවුරුදු 15 න් පහළ පාපන්දු සූරතාවලිය සඳහා සහභාගී වන ශ්‍රී ලංකා කණ්ඩායම තෝරාගැනීම සඳහා 21 දෙනෙකුගෙන් යුත් සංචිතයක් ශ්‍රී ලංකා පාසල් පාපන්දු සංගමය මගින් නම් කර තිබේ.
ජුනි මස 28 සිට ජූලි මස 07 දින දක්වා මලයාසියාවේ ක්වාලාලම්පූර් නගරයේදී මෙම සූරතාවලිය සඳහා කාණ්ඩ දෙකක් යටතේ රටවල් 10 ක් තරග වදිති.
මලයාසියාව , ඉන්දුනීසියාව , දකුණු කොරියාව, සිංගප්පූරුව , තායිලන්තය , බෲනායි , චීනය , මැකව්, වියට්නාමය සහ ශ්‍රී ලංකාව එම රටවල් ය.
නම් කරන ලද සංචිතය
එම්.එම්.මූනාස් , දුලිප් අබේසිංහ , දිනේෂ් කුමාර , මහේෂ් චාමර , ජී.ජේ.කේ.සංජීව , ඉන්දික , ප්‍රියංකර , බුද්ධික බණ්ඩාර , දිල්ශාන් ධර්මසිරි , එස්. මධූරංග , රුවන් ක්‍රිශාන්ත, තරිඳු රුක්මල් , තාරක සිල්වා, චමීර ක්‍රිෂාන්ත, ඩබ්.ඒ.එම්.ප්‍රියංකර , මොහොමඩ් ඉම්තියාස් , සයින් ඉස්මත් , රියාල් සුහයිබ් , තරිඳු සැමුවෙල් , තුෂාර තේජාන් , සවන් නිමේෂ් , අනුෂ්ක ජයශාන්
ප්‍රේමචන්ද්‍ර
</post>
<post>
කොළඹ ග්‍රෝන් ප්‍රී මලල ක්‍රීඩා උළෙලට ශ්‍රී ලංකා පිල නම් කරන්නේ ලබන සතියේ
මෙම 27 වෙනි දින කොළඹ දී පැවැත්වීමට නියමිත ආසියාතික ග්‍රෝන් ප්‍රී ක්‍රීඩා උළෙලේ නියමිත සහාය දිවීමේ ඉසව් සඳහා ශ්‍රී ලංකාවෙන් ඉදිරිපත් වන ක්‍රීඩක ක්‍රීඩිකාවන් තවමත් නම් කර නොමැති බව ශ්‍රී ලංකා මලල ක්‍රීඩා සම්මේලනය සඳහන් කරයි. විශේෂයෙන් ම සහාය දිවීමේ තරග සඳහා පසුගිය 24 වෙනි දින තේරීම් පරීක්ෂණයක් පත්වන ලදී. මීටර් 4ය100 කාන්තා 4ය400 පිරිමි සඳහා එම තේරීම් පරීක්ෂණ සාර්ථකව පැවැත්වීමට හැකි වුවද මීටර් 4ය400 කාන්තා තරගයට පැමිණ සිටියේ ක්‍රීඩිකාවන් තිදෙනෙකි. එබැවින් තවමත් සහාය දිවීමේ කණ්ඩායම් නම් කිරීම තේරීම් කමිටුව මේ දක්වා සිදුකර නොමැති බව ශී්‍රී ලංකා මලල ක්‍රීඩා සම්මේලනයේ නව කළමනාකරු තිරාන් අතපත්තු මහතා සඳහන් කර සිටියි.
ජාතික තේරීම් කමිටුවේ අනුමැතියකින් තොරව අදාළ ඉසව් සඳහා ක්‍රීඩිකාවන් නම් කර නොමැති බව අවධාරණයෙන් සඳහන් කරන බවද හෙතෙම පවසයි. මේ අතර සංචිතයේ ක්‍රීඩක ක්‍රීඩිකාවන් දැනට සුගතදාස ක්‍රීඩාංගණයේ සහ ටොරින්ටන් පිටියේ පුහුණුව ලබන අතර ඔවුනට අවශ්‍ය ආහාර පහසුකම් ඖෂධ සහ විටමින් ලබාගැනීමේ පහසුකම් ලබා දී ඇති අතර අවසාන වශයෙන් ග්‍රෝන් පී මලල ක්‍රීඩා කණ්ඩායම ලබන සතියේ නම් කරන බව කළමණාකරු අතපත්තු මහතා වැඩිදුරටත් සඳහන් කර සිටියේය.
සුනිල්
</post>
<post>
මලල ක්‍රීඩා සංගමයේ මූල්‍ය කටයුතු පරීක්ෂා කිරීමට ත්‍රී පුද්ගල කමිටුවක්
ශ්‍රී ලංකා මලල ක්‍රීඩා සංගමයේ පසුගිය වසරවල මූල්‍ය කටයුතු පිළිබඳව පරීක්ෂා කිරීම සඳහා ක්‍රීඩා ඇමැති ජීවන් කුමාරතුංග මහතා විසින් ත්‍රී පුද්ගල කමිටුවක් පත් කොට තිබේ.
සංගමයට එරෙහිව තිබෙන චෝදනා පිළිබඳව සොයා බැලීම සඳහා පත් කොට ඇති ත්‍රී පුද්ගල කමිටුවේ සභාපතිත්වය දරන්නේ එල්මෝ පෙරේරා යි. නියෝජ්‍ය පොලිස්පති තංගවේළු හා පද්මසිරි යන මහත්වරු කමිටුවේ සෙසු සාමාජිකයෝ වෙති.
සංගමයේ විධායක කමිටුවේ පරිපාලන මෙන් ම මූල්‍ය ක්‍රියාකාරකම් පිළිබඳව ද චෝදනා එල්ල වී ඇති අතර මේ පිළිබඳව සොයා බලා ඒ පිළිබඳ වාර්තාව සති දෙකක් තුනක් ඇතුළත ඉදිරිපත් කරන ලෙසට ක්‍රීඩා ඇමැතිවරයා කමිටුවට දන්වා තිබේ.
ශී්‍රී ලංකාවේ ප්‍රථම වරට පසුගිය වසරේ පැවැති ග්‍රොන් ප්‍රී තරගාවලියේ විය හියදම් පිළිබඳවද මෙම කමිටුව සොයා බලනු ඇත.
මෙය පුද්ගලයින් වශයෙන් තෝරා ඔවුන්ට පහර ගැසීමක් හෝ පළිගැනීමක් හෝ දේශපාලන වාසි තකා ගනු ලැබූ පියවරක් නොවන බවද චෝදනා ඇති අනෙකුත් ක්‍රීඩා සංගම් පිළිබඳවද මෙවැනි පරීක්ෂණ පවත්වන බවද ක්‍රීඩා ඇමැතිවරයා අවධාරණය කරයි.
</post>
<post>
ඩයලොග් ප්‍රිමියර් ලීග් පාපන්දු තරගාවලිය:
සෝන්ඩර්ස් කණ්ඩායමට ජුපිටර්ස් පරදී
මහින්ද ජිනදාස විසිනි
ශ්‍රී ලංකා පාපන්දු සම්මේලනය මෙහෙයවන ඩයලොග් ප්‍රීමියර් ලීග් පාපන්දු තරග මාලාවේ තරගයකදී මීගමුවේ ජුපිටර්ස් පිල පරදවා සෝන්ඩර්ස් ක්‍රීඩා සමාජය ගෝල් 1- 0 ක ජයක් වාර්තා කළේය.
පෙරේදා (6) මීගමුවේ දොන් බොස්කෝ ක්‍රීඩා පිටියේ පැවැති මෙම තරගය ආරම්භයේ සිටම දෙපිලම උරෙන් උර ගැටී දක්ෂ ලෙස ක්‍රීඩා කළහ.
තරගය විවේක කාලයට නතර කරන විට කණ්ඩායම් දෙකම එකම ගෝලයක්වත් වාර්තා කළේ නැත.
විවේක කාලයෙන් අනතුරුව තරගය නැවත ආරම්භ කිරීමෙන් පසු සෝන්ඩර්ස් පිල ආක්‍රමණශීලීව ක්‍රීඩා කළේය. එහි ප්‍රතිඵලයක් වශයෙන් තරගය නිමවීමට විනාඩි 10 ක් පමණ තිබියදී එම පිලේ ජගත් රොෂාන් ගෝල් 1 ක් ලබා ගත්තේය.
මෙම තරගයේදී සෝන්ඩර්ස් කණ්ඩායමට පහසුවෙන් ගෝල් 4 ක්ද, ජුපිටර්ස් කණ්ඩායමට ගෝල් 5 ක්ද ලබා ගැනීමට අවස්ථාව තිබුණත් ඉදිරි පෙළ ක්‍රීඩකයින් කල්පනාකාරීව ක්‍රීඩා නොකිරීම නිසා එම අවස්ථා ගිලිහී ගියහ.
ඒ. ජී. සී. දේශප්‍රිය මහතා මෙම තරගය විනිශ්චය කළේය.
මෙම තරගමාලාවේ ඉකුත් සති අන්තයේ පැවැති තරගවල තරග ප්‍රතිඵල
රිනවුන් පරදවා වික්ටරි ජය ලබා ගත්තේය. ගෝල් 2 - 0 යි.
බ්ලු ස්ටාර්ස් සහ පොලිසිය අතර පැවැති තරගය ජය පරාජයෙන් තොරව අවසන් විය. ගෝල් 1 - 1 යි.
ඕල්ඩ් බෙන්ස් වෙතින් මාතර ක්‍රී. ස. පරාජයට පත්විය. ගෝල් 1 - 0 යි.
රත්නම් ගුවන් හමුදාව පරාජය කළේය. ගෝල් 1 - 0 යි.
නාවික හමුදාව පරදවා ජාවාලේන් පිල ජය ලබා ගත්තේය. ගෝල් 2 - 1 යි.
කැන්ඩි යෝර්ක් පිල වෙතින් නිව් යන්ග්ස් පරාජයට පත්විය. ගෝල් 2 - 0 යි.
</post>
<post>
ජාතික මහා ක්‍රීඩා උළෙල මැරතන් - ඇවිදීම - පාපැදි තරග
ජුනි 13 දා පොලොන්නරුවේදී
ජාතික ක්‍රීඩා උළෙලේ මැරතන් පාපැදි තරග සහ ඇවිදීමේ තරග (පිරිමි කාන්තා) ජුනි මස 13 වන දින පොලොන්රුවේදී පැවැත්වීමට සියලු කටයුතු සූදානම් කර ඇත. මේ සඳහා දිවයිනේ සියලුම පළාත් නියෝජනය කරමින් ක්‍රීඩක ක්‍රීඩිකාවන් 500 පමණ සහභාගි වීමට නියමිතය.
මහවැලි සහ ගංගාධාර සංවර්ධන හා රජරට සංවර්ධනය අමාත්‍ය මෛතී්‍රීපාල සිරිසේන මහතාගේ සහභාගිත්නයෙන් හ ක්‍රීඩා යෞවන කටයුතු අමාත්‍ය ජීවන් කුමාරතුංග මහතාගේ ප්‍රධානත්වයෙන් පැවැත්වීමට කටයුතු සූදානම් කර ඇත.
මැරතන් තරගය (පිරිමි කාන්තා) - පෙ.ව. 6.30 කදුරුවෙල තැපැල් කාර්යාලය ඉදිරිපිටින් ආරම්භ වී මඩකලපු මාර්ගයේ සෝමියර් හන්දියෙන් දකුණට හැරී නව නගර රජවන්ති මාවතෙන් පරණ පොලිස් හන්දිය දක්වා ධාවනය වී එතැනින් බණ්ඩාරනායක වට රවුමෙන් ගිරිතලේ මින්නේරි මාර්ගයේ කටු කැලියාව හන්දියේ උප තැපැල් කාර්යාලය ඉදිරිපිටින් ආපසු හැරී එම මාර්ගයේ පොළොන්නරුව දෙසට ධාවනය වී බණ්ඩාරනායක වට රවුමෙන් වමට හැරි කදුරුවෙල මාර්ගයේ තැපැල් කාර්යාලය ඉදිරිපිටින අවසන් වේ.
තරග ඇවිදීම (පිරිමි කාන්තා) - පෙ.වත 7.00 කදුරුවෙල තැපැල් කාර්යාලය ඉදිරිපිටින් ආරම්භ වී මඩකලපු මාර්ගයේ සෝමියර් හන්දියෙන් දකුණට හැරි නව නගරය ජයන්ති මාවතේ කි. මි. 1 කණුව දක්වා ධාවනය කර ආපසු හැරී එම මාර්ගයෙන්ම සොමියර් හන්දිය දක්වා පැමිණ එම මාර්ගයේම වට 10 ධාවනය කර ආරම්භක ස්ථානයෙන් තරග අවසන් කෙරේ.
පාපැදි තරග (පිරිමි විවෘත පිරිමි) -  ප.ව. 2.00 කදුරුවෙල තැපැල් කාර්යාලය ඉදිරිපිටින් ආරම්භ වී ගිරිතලේ මින්නේරිය හබරන හරහා මිරිස් ගෝනියාව හන්දියෙන් ආපසු හැරී ආරම්භක ස්ථානයෙන් තරගය අවසන් කෙරේ.
පාපැදි තරගය (කාන්තා විවෘත කාන්තා) ප.ව. 3.00 ට කදුවෙල තැපැල් කාර්යාලය ඉදිරිපිටින් ආරම්භ වී ගිරිතලේ මින්නේරිය නගරයේ සී. පී. සිල්වා පිලරුව අසලන් ආපසු හැරී ආරම්භක ස්ථානයෙන් තරගය අවසන කෙරේ.
ත්‍යාග සහ සහතිකපත් ප්‍රදානය- එදින ප.ව. 7.00 ට මහවැලි සහ ගංගාධාර සංවර්ධන හා රජරට සංවර්ධන ආමත්‍ය මෛත්‍රීපාල සිරිසේන මහතාගේ සහභාගිත්වයෙන් හා ක්‍රීඩා යෞවන කටයුතු අමාත්‍ය ජීවන් කුමාරතුංග මහතාගේ ප්‍රධානත්වයෙන් සිදු කෙරේ.
</post>
<post>
පොලීසියේ ජගත් කුමාර සිරස – ගුවන් පාපැදි සවාරිය ජයගනී
සුනිල් අභයවර්ධන
ශ්‍රී ලංකා ගුවන් හමුදා පාපැදි සංගමය සිරස සහ එල්. ජී. අබාන්ස් අනුග්‍රහය ඇතිව සංවිධානය කළ ගුවන් පාපැදි සවාරියේ මෙවර ජයග්‍රහණය ශ්‍රී ලංකා පොලිසියේ ජගත් කුමාර ක්‍රීඩකයාට හිමිවිය.
මෙවර මෙම තරගයේ පළමු අදියර කොළඹ සිට කෑගල්ල පේරාදෙණිය මාතලේ හරහා දඹුල්ලට පැවැති අතර දෙවැනි අදියර දඹුල්ලේ සිට හබරණ මින්නේරිය පොලොන්නරුව හා හිඟුරක්ගොඩ දක්වා පැවැත්විණ.
තරගයේ පළමු අදියර දඹුල්ලෙන් අවසන් වෙද්දී නාවික හමුදාවේ සම්පත් ක්‍රිෂාන්ත මුලින්ම තරගය නිමකළ අතර පොලිසියේ ජගත් කුමාර සහ ගුවන් හමුදාවේ අනිල් සිල්වා දෙවැනි සහ තෙවැනි තැනට තරගය අවසන් කළහ. තරගයේ දෙවැනි අදියර දඹුල්ල නගරයෙන් ආරම්භ වෙද්දී තරගකරුවන් තිස්හත් දෙනෙක් එක්වී සිටියහ. තරගයේ ආරම්භයේ සිට පොකුරු කීපයකට බෙදී තරගකරුවන් තරග වැදුණු අතර හිඟුරක්ගොඩ තරග අවසානයේදී තවත් දෙදෙනෙක් සමග පැමිණ ගුවන් හමුදාවේ සුජිත් සිල්වා මුලින්ම ජයකණුව පසුකළ අතර අනිල් රත්නසිරි සහ යුද හමුදාවේ ගාමිණී අටුකොටුව දෙවැනි සහ තෙවැනි තැනට දෙවැනි අදියර අවසන් කළහ.
කෙසේ වුවද සමස්ත තරගයට ගත කළ කාලය අනුව පළමු අදියර ජයගත් සම්පත් සහ දෙවැනි අදියර ජයගත් ජගත් එකම කාලයක් ලබා තිබුණත් දෙවැනි අදියරේ මුලින් සිටි ජගත් කුමාර සිරස – ගුවන් සවාරියේ ජයග්‍රාහකයා ලෙස කම් කෙරිණ.
 සිරස - ගුවන් කාන්තා තරගය හබරණ සිට හිඟුරක්ගොඩ දක්වා පැවැති අතර ක්‍රීඩිකාවන් දහහත් දෙනෙක් තරගයට සහභාගි වූහ. එම තරගයේදී පළපුරුදු ක්‍රීඩිකාවක් වූ අනුරාධපුරයේ යූ. ඩී. ශ්‍රියාලතා තරගයේ ජයග්‍රහණය ලබාගත්තාය. සිරස ගුවන් සවාරියේ කඳු නැගීමේ සූරයා ලෙස ගුවන් හමුදාවේ අමල් සුසන්ත ද වේගවත්ම පාපැදි ධාවකයා ලෙස සුජිත් සිල්වා සහ ගාමිණී අටුකොටුවද තිළිණ දිනාගත්හ. පිරිමි තරගයේ ලාබාලම තරගකරු ලෙස පී. කේ. ඩී. නලින් ද ද ලාබාලම තරගකාරිය ලෙස තනුජා දිල්හානි ද නම් කෙරිණ.
පිරිමි සමස්ත තරගයේ ප්‍රතිඵල
1. ජගත් කුමාර (පොලිසිය) පැ. 8 වි. 06 තත්පර 8) 2. සම්පත් ඛ්2ෂාන්ත ගුවන් හමුදාව (පැය 8 වි 6 ත්. 08) 3. අනිල් සිල්වා ගුවන් හමුදාව (පැය 8 වි. 06 තත්. 08) 4. වසන්ත හරිස්චන්ද්‍ර යුද හමුදාව (පැ. 8 වි. 06 තත්. 08) 5. එස්. පී. සුවාරිස් ගුවන් හමුදාව 6. සුජිත් සිල්වා, ගුවන් හමුදාව
කාන්තා තරගය
1. යූ. ඩී. ශ්‍රියාලතා 2. චන්ද්‍රිකා මල්කාන්ති 3. සුභානි රසිකා තරග ජයග්‍රාහක ජයග්‍රාහිකාවන්ට එල්. ජී. අබාන්ස් වෙතින් මුදලින් ත්‍යාග පිරිනැමිණ.
</post>
<post>
දුස්රාව නීතියෙන් අනුමත වේවි මුත්තයියා මුරලිදරන්
දුස්රා පන්දුව පිළිබඳව සිදුකෙරෙන ජෛව රසායනික හා විද්‍යාත්මක පර්යේෂණවලින් අනතුරුව එයට තීතිමය වලංගු භාවයක් ලැබෙනු ඇතැයි සුපිරි දඟ පන්දු යවන ක්‍රීඩක මුත්තයියා මුරලිදරන් විශ්වාසය පළ කරයි.
 අන්තර් ජාතික ක්‍රිකට් කවුන්සිලය දුස්රා පන්දුවට වැට බැඳීමක් සිදු කළද බටහිර ඔස්ට්‍රේලියාවේ දී ඒ පිළිබඳව සිදුකරන ලද පර්යේෂණවලදී එහි නීති විරේධී භාවය සියයට සියයක් තවමත් තහවුරු වී නැත.
මම දුස්රා පන්දුව යවන්නේ අන්තර් ජාතික ක්‍රිකට් නීති රීතිවලට එකඟවයි. එයින් අසාධාරන වාසියක් අත්වෙන බව මම විශ්වාස කරන්නේ නෑ යැයි මුරලි රොයිටර් පුවත් සේවයට ප්‍රකාශ කොට ඇත.
දැනට කරන පර්යේෂණවලින් එය නීතිමය වශයෙන් ඔප්පු වනු ඇතැයි මුරලි වැඩි දුරටත් ප්‍රකාශ කරයි.
පසුගිය මාර්තු මාසයේ ශ්‍රී ලංකාවත් ඕස්ට්‍රේලියාවත් අතර පැවැති ටෙස්ට් තරගාවලියේ දී තරඟ තීරක ක්‍රිස් වෝඩ් විසින් මුරලි දුස්රා පන්දුව යවන ශෛලිය සැක සහිත බව ප්‍රකාශ කරමින් එය අන්තර් ජාතික ක්‍රිකට් සමුළුවට පැමිණිලි කළේය.
වේගවත් හා සංවේදී කැමරා උපයෝගි කරගෙන සිදුකරන ලද පර්යේෂණවලදී මුරලිදරන්ගේ අතේ නම්‍යතාව අංශක 10. 2 ක් වූ අතර අන්තර් ජාතික ක්‍රිකට් සමුළුව අනුමත කරන අංශක ප්‍රමාණය වන්නේ 5 කි.
 "ඇතමුන් මා පන්දුව දමා ගසන්නෙකු ලෙස නම් කිරීම අසාධාරනයි නිදහස් ඇසකින් මා දෙස බලන්නැයි මා ඉල්ලා සිටිනවා" යැයි මුරලි කියයි.
</post>
<post>
වොලිබෝල් ක්‍රීඩාව අන්තර්ජාලයට
ශ්‍රී ලංකා වොලිබෝල් ක්‍රීඩාව අන්තර්ජාලයට එක්කිරීම පසුගිය සෙනසුරාදා ගලදාරි හෝටලයේදී සිදුකැරිණි. ක්‍රීඩා හා යෞවන කටයුතු පිළිබඳ ඇමැති ජීවන් කුමාරතුංග මහතා පරිගණකය ක්‍රියාත්මක කළ අයුරුයි මේ. වොලිබෝල් සම්මේලනයේ සභාපති මර්වින් ජේ. කුරේ මහතා සහ ලේකම් මේජර් මහේෂ් අබේරත්න මහතාද මෙහි සිටිති.
ඡායාරූපය - හර්බට් පෙරේරා
</post>
<post>
මහර කුමාර විදුහල ක්‍රිකට් ජයක් ලබයි
ගම්පහ දිස්ත්‍රික් ක්‍රිකට් තරගාවලියේ මහර කුමර මහා විද්‍යාලයේ ප්‍රථම තරගය හේනේගම මධ්‍ය මහ විද්‍යාල ක්‍රීඩා භූමියේදී පසුගියදා පවත්වන ලදී. එහිදී මහර මහා විද්‍යාලය ඉනිමක හා ලකුණු 33 ක විශිෂ්ඨ ජයක් අත්කර ගන්නා ලදී. එහිදී ලක්ෂිත ධනංජය, උමේෂ් නිරෝෂන. කාවිංද ජනිත් කසුන්, සමුද්‍ර ගීතාංජන, දිලීප ලක්ෂිත කැපී පෙනෙන අයුරින් දස්කම් දැක්වූහ.
</post>
<post>
ප්‍රගති ක්‍රීඩා සමාජයෙන් ලේ දන් දීමේ කඳවුරක්
කහතුඩුව නැගෙනහිර 2001 ප්‍රගති ක්‍රීඩා සමාජය දෙවැනි වරට සංවිධානය කරනු ලබන ලේ දන්දීමේ කඳවුර 2004. 06. 13 වැනිදා ඉරිදා පෙ. ව. 9.00 සිට ප. ව. 3.00 දක්වා ප්‍රගති මාවත ක්‍රීඩාංගණයේදී පැවැත්වේ.
ජාතික ලේ දීමේ සේවය හා ඒකාබද්ධව පැවැත්වනු ලබන මෙම පුණ්‍ය සත්කාරයේදී ලේ පරිත්‍යාගශීලින් සියලු දෙනාට දිවා ආහාරයද සපයනු ලැබේ.
කහතුඩුව පොල්ගස්ඕවිට වෑතර, කෝරළ ඉම, ගෝනපල, කිරිවත්තුඩුව වැනි අවට ප්‍රදේශයන්හි ජීවත්වන අවුරුදු 18 ට වැඩි අවු. 60 අඩු කිලෝ 50 ට වැඩි ස්ත්‍රි පුරුෂ දෙපාර්ශවයටම ලේ පරිත්‍යාග කිරීම සඳහා විවෘතව ඇත.
</post>
<post>
හන්තාන ක්‍රීඩා සමාජයට පාපන්දු ජයග්‍රහණයක්
උපනන්ද ජයසුන්දර මහනුවර ක්‍රීඩා වාර්තාකරු
සී කොටසේ පාපන්දු තරගයකින් මහනුවර හන්තාන ක්‍රීඩා සමාජ පිල විසින් දංගොල්ල හයිලයින් “බී” පිල පරදවා ගෝල් 1 – 0 ක තියුණු ජයක් වාර්තා කරන ලදී.
කණ්ඩායම් දෙකම කරට කර තරග කරමින් තම කුසලතාවය මැනැවින් පෙන්වීමට සමත් විය. ඒ අනුව තරගයේ අවසාන මිනිත්තු 05 වන තුරු එකම කණ්ඩායමකටවත් ගෝල් ලබා ගැනීමට අවකාශයක් නොවීය. කෙසේ වෙතත් අවසානයේ පෙර පෙළේ ක්‍රීඩක කේ. සිල්වා විසින් හන්තාන පිලට ගෝලයක් ලබා දී තම පිළ ජය කණුව වෙත ගෙන යන ලදී. කේ. රවීන්ද්‍රන් තරගය විනිශ්චය කෙළේය. මෙම තරගය පසුගියදා බෝගම්බර දී පැවැත්විණි.
</post>
<post>
වෙළෙඳ සේවා වොලිබෝල් සංචිතය නම් කරයි
පහත නම් සඳහන් ක්‍රීඩකයන් මෙවර වෙළඳ සේවා වොලිබෝල් පුහුණු සංචිතය සඳහා තෝරාගෙන ඇත. මෙම පුහුණු සංචිතය 2004/06/12 දින කටුනායක නිදහස් වෙළඳ කලාපීය ක්‍රීඩා පිටියේදී පෙරවරු 9.30 සිට පැවැත්වේ.
ගිය වසරේ වෙළඳ සේවා ශූරතාවලියට සහභාගී නොවූ ජාතික මට්ටමේ ක්‍රීඩකයින් ඇත්නම් ඔවුන්ටද මෙදින පැමිණ තම දක්ෂතා ඉදිරිපත් කළ හැකිය.
1. ඩී. ඒ. කළුආරච්චි නේචර් ගෲප්, 02. එස්. එම්. කොඩිතුවක්කු ආරච්චි ලේක්හවුස්, 03. බී. වී. වජිර දර්ශන කොමර්ෂල් බෑන්ක්, 04. ඩබ්ලිව්. ඒ. චන්දන ඩයස් කොමර්ෂල් බෑන්ක්, 05. එස්. එල්. ඒ. නිරෝශන් ටොරයිඩ් ඉන්ටර්නැෂනල්, 06. ආර්. ඒ. සනත් කුමාර ටොරයිඩ් ඉන්ටර්නැෂනල්, 07. එම්. ඒ. ඩී. තුෂාර ඩිල්ශාන් ටොරයිඩ් ඉන්ටර්නැෂනල්, 08. ශාන්ත කුමාර ක්ලබ් පාම් ගාර්ඩ්න්. 09. දිනේශ් සම්පත් ක්ලබ් පාම් ගාර්ඩ්න්, 10. විපුල ද සිල්වා ක්ලබ් පාම් ගාර්ඩ්න්, 11. ජී. එච්. ප්‍රවීන් සුජීව ක්ලබ් පාම් ගාර්ඩ්න්, 12. එම්. එන්. වී. අශෝක නන්ද මවුන්ට්ලවේනියා, 13. ඒල්. ටී. ආර්. එස්. එම්. තුඹුගල බ්‍රිජ්පෝර්ට් එවියේශන්, 14. එල්. ඩී. සමන් අතුල බ්‍රිජ්පෝර්ට් එවියේශන්, 15. කේ. ඒ. කේ. සී. අනුරුද්ධ බ්‍රිජ්පෝර්ට් එවියේශන්, 16. රෝෂාන්ත නිරන්ජන් ලංකා ෆෙල්ට්ස්, 17. දුලිප් දුෂ්මන්ත ලංකා ෆෙල්ට්ස්, 18. දිලංක සම්පත් ලංකා ෆෙල්ට්ස්, 19. රෝහාන් පී. දර්ශන ලංකා ෆෙල්ට්ස්, 20. නුවන් ප්‍රදීප් ලංකා ෆෙල්ට්ස්, 21. ඉන්දික ටිරෝන් ලංකා ෆෙල්ට්ස්, 22. කේ. පී. පී. රම්යසිරි එයාර්පෝර්ට් ඇන්ඩ් එවියේශන්, 23. කේ. කේ. ටී. ලක්මාල් එයාර්පෝර්ට් ඇන්ඩ් එවියේශන්, 24. ජේ. එම්. සී. එස්. ප්‍රනාන්දු එයාර්පෝර්ට් ඇන්ඩ් එවියේශන්, 25. කොස්තා එයාර්පෝට් ඇන්ඩ් එවියේශන්, 26. සුරංග වික්‍රමසිංහ මාර්ටින් ඉම්ප්‍රේක්ස් - වතුපිටිවල, 27. ක්‍රිශාන්ත සුජීව මාර්ටින් ඉම්ප්‍රේක්ස් - වතුපිටිවල, 28. දිනුශ රන්දුනු මාර්ටින් ඉම්ප්‍රේක්ස් - වතුපිටිවල, 29. ජිනේන්ද්‍ර මුතුකුමාර මාර්ටින් ඉම්ප්‍රෙක්ස් - වතුපිටිවල, 30. ලූමන් සපරමාදු මාර්ටින් ඉම්ප්‍රේක්ස් - කටුනායක, 31. අශෝක අබේසේකර මාර්ටින් ඉම්ප්‍රේක්ස් - කටුනායක, 32. නුවන් ඉන්දික මාර්ටින් ඉම්ප්‍රේක්ස් - කටුනායක, 33. චාමර කණිෂ්ක මාර්ටින් ඉම්ප්‍රෙක්ස් - කටුනායක, 34. උදාන කුමාර මාර්ටින් ඉම්ප්‍රේක්ස් - කටුනායක, 35. සම්පත් මාර්ටින් ඉම්ප්‍රේක්ස් - කටුනායක.
</post>
<post>
කොළඹ නගර සභා ක්‍රිකට් සූරතාව නගරාධිපති කණ්ඩායමට
මෙම තරගාවලිය 2004.'5.16 දින බී.ආර්. සී. ක්‍රීඩාංගණයේදී පැවැත්විය. නගරාධිපතිතුමාගේ කණ්ඩායම සහ නාගරික කොමසාරිස්තුමාගේ කණ්ඩායම අතර පැවැත්වූ මෙම තරගය සඳහා නගරාධිපතිතුමාගේ කණ්ඩායමට නාගරික මන්ත්‍රීවරුන්ද නාගරික කොමසාරිස්තුමාගේ කණ්ඩායමට දෙපාර්තමේන්තු ප්‍රධානීන්ද සහභාගි විය. 15 වන වරටත් පැවැති මෙම නගරාධිපති කුසලාන තරගාවලියේ වසර 12 ක්ම නාගරික කොමසාරිස්තුමාගේ කණ්ඩායම ජය වාර්තා කර ඇත. නගරාධිපතිතුමාගේ කණ්ඩායම නියෝජ්‍ය නගරාධිපති අසාද් සාලි මෙහෙවූ අතර, නාගරික කොමසාරිස්තුමාගේ කණ්ඩායම නියෝජ්‍ය ක්‍රීඩා අධ්‍යක්ෂ සනත් වීරසූරිය මෙහෙය විය.
නාගරික කොමසාරිස්ගේ කණ්ඩායම පන්දු ඕවර් 20ක් අවසානයේදී කඩුලු සියල්ලම දැවී ලකුණු 96 යි.
එම්. එම්. එම්. අන්ෆස් - 22, කැලැරන්ස් පෙරේරා - 22, ජලත් පෙරේරා 16, එම්. නවුෆර් -ඕවර් 4.2 ලකුණු 6 ට කඩුලු 03, අසාද් සාලි - ලකුණු 29 ට කඩුලු 2
නගරාධිපතිතුමාගේ කණ්ඩායම ලකුණු 97 යි. ඕවර් 10.3 කදී ජයග්‍රහනය කළ අතර, මෙවර නගරාධිපති කුසලානය නගරාධිපතිතුමාගේ කණ්ඩායම සතුවිය.
මොහොමඩ් නපුෆර් - 41, අජන්ත ලියනගේ - 28, එම්. එම්. එම්. අන්ෆාස් ඕවර් 4 ලකුණු 22 ට කඩුලු 2, සනත් වීරසූරිය - ඕවර් 3 - ලකුණු 18 කඩුලු 1
හොඳම පන්දු යවන්නා - මොහොමඩ් නව්ෆර් (නාගරික මන්ත්‍රී කණ්ඩායම),හොඳම පිතිකරු, - අජන්ත ලියනගේ (නාගරික මන්ත්‍රී කණ්ඩායම), තරගයේ වීරයා (මොහොමඩ් නව්ෆර් (නාගරික මන්ත්‍රී කණ්ඩායම)
</post>
<post>
වේල්ස් කුමාර විදුහලට කඩුලු පහක ජයක්
ඩිල්වින් මෙන්දිස් මොරටුව ක්‍රීඩා වාර්තාකරු
ඇස්ට්‍රා කුසලාන සඳහා වූ අන්තර් පාඨශාලීය වයස අවුරුදු 16 න් පහළ පළමු පෙළ ක්‍රිකට් තරගයෙන් මොරටුව වේල්ස් කුමාර විදුහල කොළඹ ඩී. ඇස්. සේනානායක විදුහල පරදවා කඩුලු පහක ජයක් වාර්තා කළේය.
තරගයේ විශේෂ සිද්ධිය වූයේ වේල්ස් කුමාර විදුහලේ ශෂාන් සිල්වා අගනා ශතකයක් ලබාගනිමින් ලකුණු 89 ක් ලබා ගත් ඇස්. පීරිස් සමග පළමු කඩුල්ල සඳහා ලකුණු 165 ක සබඳතාවයක් ගොඩනැගීමයි.
ඩී. ඇස්. සේනානායක විදුහල 204/4 පන්දු වාර 65: ජී. කේ. වීරසේකර 62, ඩී. ඩී. සමරක්කොඩි නොදැවී 61, කසුන් සූරියආරච්චි 40, ඇල්. ලක්මාල් 30 ට 2.
වේල්ස් කුමාර විදුහල 224/5 පන්දු වාර 41: ශෂාන් සිල්වා 123, ඇස්. පීරිස් 89, කේ. සූරියආරච්චි 73 ට 2.
</post>
<post>
මලල ක්‍රීඩිකා ශ්‍රියානි කුලවංශ ක්‍රීඩාවෙන් සමුගැනීම නිමිත්තෙන් හැටන් නැෂනල් බැංකු මුලස්ථානයේ පැවැති උපහාර උත්සවයේදී ප්‍රධාන ආරාධිත අමුත්තා ක්‍රීඩා හා යෞවන කටයුතු ඇමැති ජීවන් කුමාරතුංග මහතා ශ්‍රියාණිට ස්තුතිය පලකළ අවස්ථාව (වමේ) දැක්වේ. සංචාරක ආයෝජන හා ප්‍රවර්ධන නියෝජ්‍ය ඇමැති අර්ජුන රණතුංග මහතා ශ්‍රියානි කුලවංශට තිළිණයක් පිරි නැමු අවස්ථාව දකුණේ ඡායාරූපයේ දැක්වේ. හැටන් නැෂනල් බැංකුවේ සභාපති රියන්සි විජේතුංග මහතා එහි මැද සිටී.
(ඡායාරූපය - හර්බට් පෙරේරා)
</post>
<post>
කැල්ටෙක්ස් කණ්ඩායමෙන් මෝටර් රථ දස්කම්
මෙම වසරේ මෝටර් රථ ධාවන තරග ඉසව්වලින් කැල්ටෙක්ස් කණ්ඩායම කැපී පෙනෙන දස්කම් දැක්වීමට සමත් වී තිබේ.
කටුකුරුන්ද, මහගස්තොට, රදැල්ල, ෆොක්ස්හිල්, යන තරගවලදී විශිෂ්ඨ දස්කම් දැක්වීමට සමත් වූ කැල්ටෙක්ස් ධාවකයෝ ස්ථාන 34 ක් ලබා ගැනීමට සමත් වූ අතර ඉන් 16ක්ම පළමු ස්ථානය වීම විශේෂයකි.
කැල්ටෙක්ස් ධාවකයන් අතුරින් රිස්වි පාරුක් පළමු ස්ථාන 4ක් ලබා ගැනීමට සමත් වු අතර අරවින්ද ප්‍රේමදාස හා ධම්මික පීරිස් පළමු ස්ථාන තුන බැගින් ද, නිසාන් වාසලතන්ත්‍රි පළමු ස්ථාන දෙකක් ද ලබා ගැනීමට සමත් වූහ.
මෝටර් සයිකල් ධාවන තරගවලදී කැල්ටෙක්ස් කණ්ඩායමේ මධුරංග කල්දේරා හා ඩේමියන් ගුණතිලක කැපී පෙනෙන දස්කම් දැක්වූහ.
</post>
<post>
ගොවි ජන සේවා සය සාමාජික ක්‍රිකට්
ගාමිණි සමරනායක
මහනුවර සංචාරක වාර්තාකරු
අන්තර් ගොවිජන සේවා දිස්ත්‍රික් ක්‍රීඩා සංගම් අතර සය සාමාජික ක්‍රිකට් තරගාවලියක් මේ මස 12 සහ 13 යන දිනයන්හි වත්තේගම නාගරික ක්‍රීඩාගංනයේදි පැවැත්වේ. ජයග්‍රාහි කණ්ඩායමට මුදලින් තෑගි සමඟ සහතික පත් ද පිරිනැමේ.
පතදුම්බර – වත්තේගම ගොවිජන සේවා මධ්‍යස්ථානයේ කෘෂි පර්යේෂ ණ නිලධාරීන්ගේ සුබසාධක සහ ක්‍රීඩා සංගමය මෙම තරගය සංවිධානය කරයි.
</post>
<post>
එතෙර කෙළිබිම
බෙකලී මීටර 10000 ලෝක වාර්තාවක් තබයි
ඔස්ට්‍රාවා (රොයිටර්)
ඉතියෝපියාවේ කෙනනිසා බෙකලී මීටර 10,000 ලෝක වාර්තාව බිඳ හෙලීය.
ජාත්‍යන්තර මලල ක්‍රීඩා තරගාවලියකදී මිනිත්තු 26: තත්පර 20.31 කාලයක් සටහන් කරමින් ඔහු විසින් මකා දමනු ලැබුවේ තවත් ඉතියෝපියානුවකු වන හෙයිල් ගෙබ්රෙසිලාසි විසින් 1998 ජුනි 1 වනදා නෙදර්ලන්තයේ හෙන්ගෙලෝ හිදී තබා තිබූ 26:21.75 ක වාර්තාවයි.

කොදෙව් දූපත් ඉනිමකින් ජයගනී
ලන්ඩන් (රොයිටර්)
බටහිර ඉන්දීය කොදෙව් දූපත් හා බංග්ලාදේශය අතර කිංග්ස්ටන් හිදී පැවැති දෙවන හා අවසාන ටෙස්ට් ක්‍රිකට් තරගයෙන් කොදෙව් දූපත් පිලට ඉනිමක හා ලකුණු 99 ක ජයක් හිමිවිය. මේ අනුව කොදෙව්වනට තරග 1 – 0 ක තරගමාලා ජයක් අත් විය.
බංග්ලාදේශය: පළමු ඉනිම - 284
(ඕ. බෑන්ක්ස් 87 ට 4)
කොදෙව් දූපත් : පළමු ඉනිම – කඩුලු 4 ට 559
(ආර්. සර්වාන් නොදැවී 261, බී. ලාරා 120, එස්. චන්ඩර්පෝල් නොදැවී 101)
බංග්ලාදේශය : දෙවන ඉනිම - 176
හබ්බුල් බෂාර් 77 (කොලින්ස් 52 ට 6, බෑන්ක්ස් 40 ට 2)
</post>
<post>
ක්‍රිකට් ලොක්කෝ ඩුබායි හිදී හමුවෙති
අන්තර් ජාතික ක්‍රිකට් සම්මේලනයේ නිලධාරීන් හෙට ඩුබායි නගරයේදී හමුවී සිම්බාබ්වේ කැරැළිකාර ක්‍රීඩකයන් 15 දෙනා පිළිබඳව ගන්නා තීරණය කුමක්දැයි සාකච්ඡා කිරීමට නියමිතය.
මේ සඳහා අන්තර් ජාතික ක්‍රිකට් සමුළුවේ නිලධාරීන්ට අමතරව ඕස්ට්‍රේලියා, ඉන්දියා හා දකුණු අප්‍රිකා ක්‍රිකට් සභාපතිවරුද සහභාගි වීමට නියමිතය.
පසුගිය අප්‍රේල් මාසයේදී සිම්බාබ්වේ ක්‍රිකට් නායකත්වය දරමින් සිටි හීත් ස්ට්‍රික් තේරීම් කමිටුව විසින් ඉවත් කළ අතර ඊට විරෝධය දක්වමින් ක්‍රීඩකයන් 14 දෙනෙකු තරගවලට සහභාගිවීම වර්ජනය කළහ.
අනතුරුව ශ්‍රී ලංකාව හා ඕස්ට්‍රේලියාව සමග තරග වැදුණු දෙවෙනි පෙළ කණ්ඩායම ටෙස්ට් හා එක්දින තරග දහයකින් පරාජය විය.
</post>
<post>
ක්‍රිකට් තරග කල්යයි
මල්වතු පාර්ශවයේ මහ නායක අපවත්වී වදාළ අතිපූජ්‍ය රඹුක්වැල්ලේ විපස්සී මහානායක ස්වාමින්වහන්සේගේ අපවත්වීම නිසා මෙම 12 හා 13 යන දිනවල පවැත්වීමට නියමිතව තිබූ වයස අවුරුදු 23 න් පහළ තරගාවලිය 24 හා 25 දින දක්වා කල්දමා ඇති බව ශ්‍රී ලංකා ක්‍රිකට් ආයතනය නිවේදනය කරයි.
</post>
<post>
ශ්‍රී ලංකා - ඕස්ට්‍රේලියා තරගාවලියට මැග්‍රාත්
මෙල්බර්න්/සිඩ්නි
රොයිටර්/ඒ. එෆ්. පී.
ශ්‍රී ලංකාවට එරෙහිව ජූලි 1 වනදා ඕස්ට්‍රේලියාවේදී ඇරැඹෙන ද්විත්ව ටෙස්ට් ක්‍රිකට් තරග මාලාව සඳහා වන 13 දෙනකුගෙන් යුත් ඕස්ට්‍රේලියානු කණ්ඩායමට ප්‍රධාන පෙළේ වේග පන්දු යවන ක්‍රීඩක ග්ලෙන් මැග්‍රාත් ඇතුළත් කොට තිබේ.
වළලුකරයේ ආබාධයක් මත දස මාසයක් තරග පිටියෙන් ඉවත්ව සිටි මැග්‍රාත් පසුගිය මාසයේ හරාරේ හිදී සිම්බාබ්වේට එරෙහිව ඕස්ට්‍රේලියාවට තරග 3 - 0 ක ජයක් අත්වූ එක්දින තරග මාලාවට තාවකාලික අයුරින් සහභාගි විය.
ඊයේ නම් කරනු ලැබූ කණ්ඩායමට වේග පන්දු යවන නවක තරුණ ක්‍රීඩක ෂෝන් ටේට් ඇතුළත් කොට ඇති අතර වේග පන්දු යවන බ්‍රැඩ් විලියම්ස් තෝරා ගැනීම ඔහුගේ කොන්දේ ආබාධය සුවවීම මත රඳා පවතී.
කණ්ඩායමේ සිටින එකම ප්‍රධාන පෙළේ දඟ පන්දු යවන්නා වනුයේ පා දඟ පන්දු යවන ෂේන් වෝන් ය.
"අපට ලැබෙනු ඇතැයි අපේක්ෂිත තණතිලි ගැන සලකා බලන විට දඟ පන්දු යවන්නන් දෙදෙනකු යොදා ගැනීම විය නොහැකි දෙයක් වුණා. කැමරන් වයිට් හා ස්ටුවර්ට් මැක්ගිල් ගැන සලකා නොබැලුවේ එනිසයි." ඕස්ට්‍රේලියානු ක්‍රීඩක තේරීම් කමිටුවේ සභාපති ට්‍රෙවර් හෝන්ස් නිවේදනයක් මගින් කියා සිටියේය.
පා දඟ පන්දු යවන මැක්ගිල් සදාචාරාත්මක හේතූන් මත පසුගිය මාසයේදී අහක් කරනු ලැබූ ඕස්ට්‍රේලියානු පිලේ සිම්බාබ්වේ සංචාරයට සහභාගි නොවන බව දන්වා සිටියේය. රොබට් මුගාබේ ගේ සිම්බාබ්වේ රජයට එරෙහිව මැක්ගිල් එදා ගත් තීරණය අගමැති ජෝන් හොවාඩ්ගේ පැසසුමට ලක්වූවද අද ඔහුට වන්දි ගෙවීමට සිදුව ඇති සෙයකි.
ශී්‍රී ලංකා කණ්ඩායම ජූනි 20 වනදා ඩාර්වින් නගරයට පිවිසීමට නියමිතය. දෙපිල අතර ටෙස්ට් තරග දෙක ජූලි 1 වනදා සිට 5 වනදා දක්වා ඩාවින්හිදීත් ජූලි 9 සිට 13 දක්වා කෙයාන්ස් හිදීත් පැවැත්වෙනු ඇත.
ඊට පෙර ජුනි 24 වනදා, උතුරු ප්‍රාන්ත මහ ඇමතිගේ කණ්ඩායම සමග පැවැත්වෙන පුහුණු තරගයකින් මාවන් අතපත්තුගේ කණ්ඩායම සිය සංචාරය ආරම්භ කරනු ඇත.
ඕස්ට්‍රේලියානු කණ්ඩායම
රිකී පොන්ටිං (නායක), ඇඩම් ගිල්ක්‍රිස්ට් (උප නායක), ජස්ටින් ලැන්ගර්, මැතිව් හේඩ්න්, ඩේමියන් මාටින්, ඩැරන් ලීමන්, සයිමන් කැටිච්, ෂේන් වෝන්, ජේසන් ගිලස්පි, මයිකල් කැස්ප්‍රොවික්ස්, ග්ලෙන් මැග්‍රාත්, බ්‍රැඩ් විලියම්ස්, ෂෝන් ටේට්.
</post>
<post>
රටට කීර්තිය ගෙන ආ ක්‍රීඩිකාවන් අතුරින් ශ්‍රියානි කුලවංශ පංගුකාරියක් - ක්‍රීඩා ඇමැති
ආසියාවේ පුංචි රටක් වන ශී්‍රී ලංකාවට ජාත්‍යන්තර මට්ටමේ කීර්තිය ලබා දුන් ක්‍රීඩක ක්‍රීඩිකාවන් අතුරින් ශ්‍රියානි කුලවංශ එක් පංගුකාරියක් බව ක්‍රීඩා හා යෞවන කටයුතු පිළිබඳ ඇමැති ජීවන් කුමාරතුංග මහතා ප්‍රකාශ කරයි.
ක්‍රීඩා ඇමතිවරයා එසේ ප්‍රකාශ කළේ මලල ක්‍රීඩිකා ශ්‍රියානි කුලවංශ ක්‍රීඩාවෙන් සමුගැනීම නිමිත්තෙන් හැටන් නැෂනල් බැංකු මූලස්ථානයේ පැවැති උපහාර උත්සවයකදී ය.
නොයෙකුත් අග හිඟකම් මැද ක්‍රීඩක ක්‍රීඩිකාවන් රටට ගෙන එන කීර්තීය වෙනුවෙන් ක්‍රීඩා අමාත්‍යවරයා එහිදී ක්‍රීඩක ක්‍රීඩිකාවනට ස්තූති කළේය.
එහිදී වැඩිදුරටත් අදහස් දැක්වූ කුමාරතුංග මහතා "මේ වසරේ පැවැත්වෙන ඔලිම්පික් ක්‍රීඩා උලෙළටත් ලබන වසරේ ශී්‍රී ලංකාවේ පැවැත්වෙන සාෆ් ක්‍රීඩා උලෙළටත් සහභාගි වී ඉන්පසුව ක්‍රීඩාවෙන් විශ්‍රාම ගන්නා ලෙස මා ශ්‍රියානිගෙන් ඉල්ලා සිටියා. එහෙත් ඇය ඉතා නිහතමානීව කියා සිටියේ තමාගේ ස්ථානය තවත් කෙනෙකුට ලබා දෙන ලෙසයි. මවක් වීමට තමා බලාපොරොත්තු වන බවද ශ්‍රියානි පැවසුවා.
තරගකාරී පිටියෙන් ඉවත් වුවත් ක්‍රීඩාවට සහයෝගය දක්වන්නැයි මා ශ්‍රියානිගෙන් ඉල්ලා සිටිනවා.
ශී්‍රී ලංකාවේ ක්‍රීඩා කටයුතු නැංවීම සඳහා නව සැළසුමක් ක්‍රීඩා අමාත්‍යාංශය ළඟදීම ඉදිරිපත් කරනවා. ගමේ ප්‍රාථමික සම්පත් උපයෝගී කරගෙන ගමේ දක්ෂ ක්‍රීඩක ක්‍රීඩිකාවන් ජාතික හා ජාත්‍යන්තරයට ගෙන යාම මේ වැඩපිළිවෙළට අයත් වනවා. එසේ දක්ෂයින් සොයා ගන්නා පුහුණුකරුවන්ව අප අගැයීමකට ලක්කරනවා.
ශ්‍රියානි කුලවංශ ක්‍රීඩිකාව රට වෙනුවෙන් කළ සේවාවට තම අමාත්‍යාංශයේත් ක්‍රීඩක ක්‍රීඩිකාවන්ගේත් ගෞරවය හිමිවන බවද ක්‍රීඩා ඇමැති ජීවන් කුමාරතුංග පැවසීය. මලල ක්‍රීඩිකා ශ්‍රියානි කුලවංශ කතා කරමින් ක්‍රීඩාවෙන් සමුගැනීම හැඟුම්බර හා වේදනාකාරී අවස්ථාවක් බව කීවාය.
ලෝක තරගාවලියේදී හා ඔලිම්පික් තරගාවලියේදී හැර අන් සෑම ජාත්‍යන්තර මලල ක්‍රීඩා තරගාවලියන්හිදී ම තමා රටට රන් රිදී හා ලෝකඩ පදක්කම් දිනා දුන් බවත් තමා ඉන් ගෞරවයක් බලාපොරොත්තු නොවන බවත් ගෞරවය හිමි විය යුත්තේ රටට බවත් පැවසුවාය.
තමා ක්‍රීඩා පිටියේදී හා ඉන් බාහිරව ක්‍රීඩාව සම්බන්ධව යම් මත භේද ඇති වූවා නම් මේ අවස්ථාවේ කණගාටුව පළකරන බවද ඇය කීවාය.
</post>
<post>
දේවානන්දයේ ඉෂාරා මධුරංගීගෙන් මේස පන්දු දක්ෂතා
(ජගත් ප්‍රේමචන්ද්‍ර)
ඉන්දියාවේ දී පැවැත්වෙන ආසියානු කනිෂ්ඨ මේස පන්දු තරගමාලා දෙකක් සඳහා සහභාගී කරවන ශ්‍රී ලංකා මේස පන්දු කණ්ඩායම් (බාලක/බාලිකා) තෝරා ගැනීමේ පුහුණු තරග පසුගියදා ගල්කිස්ස ශාන්ත තෝමස් විද්‍යාලයීය ගෘහස්ථ ක්‍රීඩාගාරයේදී නිමා විය. එහිදී අම්බලන්ගොඩ ශ්‍රී දේවානන්ද විද්‍යාලය නියෝජනය කළ ඉෂාරා මධුරංගී ක්‍රීඩිකාව සුවිශේෂ දක්ෂතා දක්වමින් පෙරමුණ ගැනීමට සමත් වීම කැපී පෙණුණි. ඒ. ඩබ්. අනුරලාල් මහතා යටතේ පුහුණුවීම් ලබන ඉෂාරා මීට ප්‍රථම විදේශ සංචාර කිහිපයකට ම සහභාගී වී ඇති ක්‍රීඩිකාවක්ද වන ඇය කනිෂ්ඨ ශ්‍රේණි්ගත කිරීමේ දී ප්‍රමුඛත්වයේ පසුවෙන්නියකි.
ඇයට අමතරව කල්පනී හේරත් (උසස් බාලිකා විද්‍යාලය – නුවර) ඒ. සී.කේ. උඩුගම (දේවි බාලිකා විද්‍යාලය – කොළඹ) යන අයද මෙම සංචිතයේ පෙරමුණ ගැනීමට සමත් වූහ.
බාලක කණ්ඩායම තේරීමේ දී තරිඳු සමරවීර (ශා. තෝමස් විද්‍යාලය – ගල්කිස්ස) ගිහාන් ලියනගේ (ධර්මරාජ විද්‍යාලය – නුවර) සහ ජී.ජී. එච්. සජිත් (ශ්‍රී දේවානන්ද විද්‍යාලය – අම්බලන්ගොඩ) යන අය පෙරමුණ ගත්හ.
ඉහත නම් සඳහන් ක්‍රීඩක ක්‍රීඩිකාවන්ගෙන් යුත් කණ්ඩායම් දෙක ඉන්දීය සංචාරයට සහභාගී කරවීමට ක්‍රීඩා අමාත්‍යාංශයේ අනුමැතිය සඳහා තේරීම් කමිටුව විසින් යවා ඇත.
</post>
<post>
ජනසතු සේවා කැරම් සූරතාව ඛනිජ තෙල් නීතිගත සංස්ථාවට
ජනසතු සේවා කැරම් සංගමය සංවිධානය කරන ලද ජනසතුසේවා කැරම් තරගාවලියේ ´ඩී` කාණ්ඩයේ පිරිමි සූරතාවය ඛණිජ තෙල් නීතිගත සංස්ථාව ද කාන්තා සූරතාවය ශ්‍රී ලංකා ගමනා ගමන මණ්ඩලය ද දිනා ගනු ලැබීය. එම කාණ්ඩයේ අනුසූරතාවයන් හිමිවූයේ පිළිවෙළින් ඉංජිනේරු කාර්යයන් පිළිබඳ මධ්‍යම උපදේශක කාර්යාංශය සහ ශ්‍රී ලංකා ප්‍රමිති ආයතනය යි.
මෙම තරගාවලිය පසුගියදා කොළඹ කැරම් සම්මේලන මූලස්ථානයේ දී පැවැත්විණි. කාණ්ඩ තුනක් යටතේ පැවැති තරගාවලිය සඳහා විශාල කණ්ඩායම් ප්‍රමාණයක් සහභාගී වූහ.
ඒ අනුව ´බී` කාණ්ඩයේ පිරිමි සූරතාවය ජාතික ආධුනිකත්ව සහ කාර්මික පුහුණු කිරීමේ ආයතනය ද අනුසූරතාවය ශ්‍රී ලංකා ගමනා ගමන මණ්ඩලය ද දිනාගත්හ. කාන්තා සූරතාවය ශ්‍රී ලංකා වරාය අධිකාරිය විසින් දිනා ගත් අතර අනුසූරතාවය ජාතික සංවර්ධන බැංකුව සතු විය.
`සී` කොටසේ පිරිමි සූරතාවය ජාතික ඉතිරි කිරීමේ බැංකුව සතු වූ අතර එහි අනුසූරතාවය රජයේ මුද්‍රණ නීතිගත සංස්ථාව සතු විය.
</post>
<post>
මලල ක්‍රීඩා පුහුණුකරුවන් ශ්‍රේණිගත කරයි
(ජගත් ප්‍රේමචන්ද්‍ර)
ශ්‍රී ලංකා මලල ක්‍රීඩා පුහුණුකරුවන්ගේ සංගමයේ ලියාපදිංචිය ලබා ඇති දිවයිනේ සියලුම මලල ක්‍රීඩා පුහුණුකරුවන් ශ්‍රේණිගත කිරීමට එම සංගමය තීරණය කර තිබේ.
පළාත් මට්ටමින් පැවැත්වෙන මේ සඳහා ජාතික හැඳුනුම්පත, හදාරා ඇති පාඨමාලාවල මුල්පිටපත් සහ ක්‍රීඩක ක්‍රීඩිකාවන්ගේ පුහුණුව තහවුරු කිරීමට අවශ්‍ය ලිපි හා වෙනත් ලිපි රැගෙන පහත සඳහන් දිනයන්වල දී සංගම් මුලස්ථානයට වාර්තා කරන ලෙස ශ්‍රී ලංකා මලල ක්‍රීඩා පුහුණුකරුවන්ගේ සංගමයේ ලේකම් වයි. කේ. කුලරත්න මහතා සියලුම පුහුණුකරුවන්ගෙන් ඉල්ලා සිටී.
ජුනි 21 – බස්නාහිර (පෙ:ව: 10.00) වයඹ (පෙ:ව: 2.00) උතුරු මැද (පෙ:ව: 3.00)
ජුනි 22 – මධ්‍යම (පෙ:ව: 10.00) ඌව (පෙ:ව: 2.00) උතුර (පෙ:ව: 3.00)
ජුනි 24 – දකුණ (පෙ:ව: 10.00) සබරගමුව (පෙ:ව: 2.00) නැඟෙනහිර (පෙ:ව: 3.00)
</post>
<post>
උතුරු මැද පාපැදි සූරතා අයියා හා නංගී දිනති
අනුරාධපුර නැගෙනහිර සමූහ
සේනපුර ඩී. නිශ්ශංක
2004 වසරේ 30 වැනි ජාතික මහා ක්‍රීඩා උළෙලට සමගාමීව සිංගර් සමාගමේ අනුග්‍රහයෙන් හා උතුරු මැද පළාත් ක්‍රීඩා දෙපාර්තමේන්තුවේ මෙහෙයවීමෙන් 15 වැනි වරටත් පසුගිය 06 වැනි දින අනුරාධපුරයේ පැවැති සිංගර් මහා පාපැදි තරගයෙන් 2004 උතුරු මැද පළාත් පිරිමි හා කාන්තා පාපැදි ශූරතා දෙකම එකම පවුලේ අයිය නගෝ දෙදෙනා විසින් දිනාගත්හ.
මේ අනුව අනුරාධපුර පැරණි නගරයේ යූ. ඩී. එස්. අහංගම (අයියා) පාපැදි පිරිමි ශූරතාවයද, අනුරාධපුර පැරණි නගරයේ ශ්‍රියාලතා වික්‍රමසිංහ (නංගී) කාන්තා ශූරතාවයද දිනාගන්නා ලදී. අනුරාධපුරයේ එෆ්. එස්. රංජන පිරිමි අනු ශූරතාවය ද, විජයපුර එස්. කේ. වර්ණශාන්ත 3 වැනි ස්ථානයද, කාන්තා තරගයෙන් දිඹුලාගල ඩී. ඒ. සී. මල්කාන්ති අනු ශූරතාවය ද, විජයපුර ආර්. එම්. ආර්. රත්නායක 3 වැනි ස්ථානයද හිමිකර ගැනීමට සමත්වූහ.
උතුරු මැද 2004 පාපැදි පිරිමි සවාරිය කි.මී. 140 ක් වූ අතර කාන්තා සවාරිය කි.මී. 50 කි. අනුරාධපුර දිසාවේ හා පොලොන්නරුව දිසාවේ පාපැදි ක්‍රීඩක ක්‍රීඩිකාවන් විශාල පිරිසක් තරගයට ඉදිරිපත්ව සිටියහ.
2004 උතුරු මැද පාසල් (කාන්තා) පාපැදි තරගයේ ශූරතාවය අනුරාධපුර ස්වර්ණපාලී බාලිකා මහ විදුහලේ මධුෂානි ශෂිකලා ශිෂ්‍යාව විසින් දිනාගත් අතර අනුරාධපුර නිවන්තකචේතිය මහ විදුහලේ සෙව්වන්දි මේඛලා අනු ශූරතාවයද, එම විදුහලේම ඉෂාරා දිල්හානි 3 වැනි ස්ථානයද දිනා ගත්හ.
අනුරාධපුර මාර්කට් පෙදෙසේ සිංගර් ආයතනය ඉදිරිපිටින් තරග සියල්ලක්ම ආරම්භ වූ අතර අනුරාධපුර නව බස්නැවතුම් පළේ සිංගර් ආයතනය ඉදිරිපිටින් තරග නිමාවට පත්විය. පාපැදි ශූරයින්ට හා ශූරියන්ට පාපැදි හා මුදලින් ත්‍යාග ප්‍රදානය කරන ලදී. ත්‍යාග ප්‍රදානය කිරීම සිංගර් ආයතනයේ අනුරාධපුර දිස්ත්‍රික් කළමනාකාර රුවන් ජයසූරිය, දිස්ත්‍රික් ක්‍රීඩා නිළධාරි ජී. එච්. ඉන්ද්‍රපාල ද සිල්වා, දිස්ත්‍රික් ක්‍රීඩා නිළධාරි ගාමිණී ජයසුන්දර, අනුරාධපුර ප්‍රාදේශීය කළමනාකාර (සිංගර්) රොහාන් ලෙව්කේ, අනුරාධපුර ප්‍රාදේශීය කළමනාකාර (සිංගර්) සුජීව ඩයස් යන මහතුන් ඇතුළු සිංගර් ආයතනයේ කළමනාකරුවන් රැසක් අතින් සිදු වූ අතර උතුරු මැද ප්‍රවාහන අමාත්‍යාංශයේ ලේකම් ගෝඨාභය ජයරත්න, උතුරු මැද ක්‍රීඩා අධ්‍යක්ෂ ආර්. ජී. එන්. චන්ද්‍රසේකර, සිංගර් සමාගමේ අලෙවි අධ්‍යක්ෂ අසිත අබේසේකර, වෙළෙඳ අධ්‍යක්ෂ මූර්ලි ප්‍රකාෂ්, අළෙවි කළමනාකරු නසාර් මජීඩ්, වෙළෙඳ කළමනාකරු ධම්මික විජේසුන්දර යන මහතුන් ඇතුළු පළාත් ක්‍රීඩා දෙපාර්තමේන්තුවේ ක්‍රීඩා නිළධාරීන් මෙම අවස්ථාවට සහභාගි වූහ.
</post>
<post>
උතුරුමැද පළාත් පාපැදි පිරිමි , කාන්තා ශූරතා දෙකම එකම පවුලට හිමිකරගෙන වාර්තාවක් තැබූ අහංගම (අයියා) , ශ්‍රියාලතා (නංගී) ඡායාරූපයකට මුහුණ දුන් අයුරු.
ඡායාරූපය - අනුරාධපුර නැගෙනහිර සමූහ - සේනපුර ඩී. නිශ්ශංක
</post>
<post>
දහසක් බාධක දුෂ්කරතා මැද පාපන්දු පිටියේ දිදුළන ශ්‍රී සෝභිත දරුවෝ
රාජගිරියේ මොරගස්මුල්ල ප්‍රදේශයේ ඉතා අඩු පහසුකම් සහිත ශ්‍රී සෝභිත විද්‍යාලයේ දරුවන්ගේ පාපන්දු දක්ෂතාවන් රටේ අන් කිසිදු පැසැලකට නොදැවැනි බව පසුගිය මැයි මාසයේ අවසන් වූ ශ්‍රී ලංකා පාපන්දු සම්මේලනය මගින් පැවැත්වූ අන්තර් විද්‍යාලය වයස අවු 17 පහළ පාපන්දු ශූරතා කුසලාන තරඟ මාලාවේ අනුශූරතාවය දිනා ගැනීමෙන් මනාව පිලිබිඹු වේ.
ශ්‍රී සෝභිත විද්‍යාලය පාපන්දු ක්‍රීඩාවට අවතීරණය වූයේ 2001 වසරේදීය. අනුශූරතාවය දිනාගනු ලැබුවේ පිළියන්දල මධ්‍යම මහා විද්‍යාලය කණ්ඩායමට ගෝල 14 - 0 වශයෙන් පරාජය කරමිනි. මොවුන්ගේ මී ළග ඉලක්කය වූයේ සමස්ථ ලංකා ශූරතාව දිනා ගැනීමයි.දෙවන වටයේ තරග පැවැත්වූයේ රත්නපුර සීවලී විද්‍යාල ක්‍රීඩා පිටියේය. මේ පාසලට රත්නපුරයට යාමටවත් වත්කමක් නොතිබිනි. දහසක් දුෂ්කරතා මැද රත්නපුරය බලා පිටත් වූ මෙම සෝභිත දරුවන් තරඟ 4 ක් විශිශ්ඨ ලෙස ජයග්‍රහණය කරමින් අවසන් මහා තරඟය සඳහා සුදුසුකම් ලබාගන්නා ලදී. අවසාන මහා තරඟයට පැලදවීමට පාපන්දු පාවහන් නොමැති තැන රත්නපුර ඇලෝසියස් විදුහල මොවුන්ට පිහිටවූයේ ක්‍රීඩාවට ඇති ලෙන්ගතු කම නිසාවෙනි.
ශ්‍රී සොභිත විද්‍යාලයේ කණ්ඩායමට අවසන් මහා තරඟය සඳහා තරඟ කිරීමට සිදු වූයේ පාපන්දු ලොවේ ඉහළම තැනක සිටින කොටහේන ශාන්ත බෙනධිත් කණ්ඩායම සමගයි. එම තරගයේ 2 - කට 3 වශයෙන් ශාන්ත බෙනධිත් විද්‍යාලයට ජයග්‍රහණය කරන ලදී ශ්‍රී සෝභිත විද්‍යාලයේ සංඛ සමස්ත ලංකා හොදම ක්‍රීඩකයා ලෙස තේරිණි.
මෙම විද්‍යාලයේ පාපන්දු පුහුණුකරු ලෙස කටයුතු කරන්නේ අරුණ ජයශාන්ත මහතායි . ඔහු කිසිදු මුදලක් අය නොකරමින් මෙම විද්‍යාලයේ පාපන්දු ක්‍රීඩාව වෙනුවෙන් තම ශ්‍රමය හා කාලය කැපකරණු ලබයි.
ශ්‍රී ජයවර්ධනපුර කෝට්ටේ බිහිවූ ඉතා දිලිඳු අඩු පහසුකම් සහිත පාසැලක දරුවන් හට යම් අනුග්‍රාහයකත්වයක් ලැබුනහොත් මේ දරු පිරිස සමස්ථ ලංකා පාසල් මට්ටමේ නොව ජාතික මට්ටමේ පාපන්දු සංචිතය තෙක් යාමට හැකි ක්‍රීඩා කණ්ඩායමක් වනු නොඅනුමානය.
</post>
<post>
දක්ෂතම වෙඩික්කාරයා
නුවරඑළිය ක්‍රීඩා සමාජය මගින් පවත්වනු ලැබූ 2004 වසරේ දක්ෂම වෙඩික්කාරයා තේරීමේ තරගාවලියේදී අර්ධ ස්වයංක්‍රිය පතරොම් තුවක්කු වෙඩි තැබීමේ සමස්ථ ශූරතාවය ශ්‍රී ලංකා පොලිස් විශේෂ කාර්ය බලකායේ පොලිස් පරීක්ෂක පී. ඩී. ග්‍රේෂන් වෝල්ටර් මහතා විසින් හිමිකර ගන්නා ලදී. පොලිස් ක්‍රීඩා සමාජය නියෝජනය කරමින් මෙම තරගාවලියට ඔහු සහභාගි වී තිබේ.
මේ වන විට ජාතික වෙඩි තැබීමේ ශූරතා දෙකක් පිට පිටම දිනා ඇති ග්‍රේෂන් වෝල්ටර් මහතා වෙඩි තැබීමේ තරඟාවලි ගණනාවකින්ම විශිෂ්ඨ ලෙස ජය ගනිමින් ඉදිරියෙන්ම සිටින දක්ෂම වෙඩික්කරුවෙකි.
උතුරු කළුතර සමූහ
</post>
<post>
2004 ජාතික ක්‍රීඩා උලෙළේ අවසාන තරග බදුල්ලේ දී
මුන්නේශ්වරම සමූහ
තරුණ කටයුතු හා ක්‍රීඩා අමාත්‍යාංශයේ මෙහෙයැවීමෙන් 2004 වසරේදී සංවිධානය කරන 30 වන ජාතික මහා ක්‍රීඩා උළෙල බදුල්ල වින්සන් ඩයස් ක්‍රීඩාංගණය කේන්ද්‍ර කරගෙන පැවැත්වීමට තීරණය කර ඇත.
මේ ජාතික ක්‍රීඩා තරගයක් බදුල්ලේ දී පවත්වනු ලබන තෙවන අවස්ථාව වේ. 1981 හා 1996 දී මෙයට ප්‍රථම ජාතික ක්‍රීඩා උළෙලවල් බදුල්ලේ දී පවත්වා ඇත.
දිවයිනේ උතුරු නැගෙනහිර ඇතුළු සියළු දිස්ත්‍රික්වලින් ජයගෙන සුදුසුකම් ලබා ඇති ක්‍රීඩක ක්‍රීඩිකාවන් මෙවර තරගාවලියට එක්වන අතර ඒ අතර ජාතික මට්ටමේ හා ජාත්‍යන්තර මට්ටමේ ක්‍රීඩා තරගවලින් ජය ලද ක්‍රීඩක - ක්‍රීඩිකාවන් ද මෙම උළෙලට සහභාගි වේ.
</post>
<post>
නිකවැරටියේ ක්‍රීඩා සංඝබෝධි විදුහලේදී
නිකවැරටිය විශේෂ
"නිකවැරටිය කලාප ක්‍රීඩා තරගාවලියේ ජවන හා පිටිය මළල ක්‍රීඩා උත්සවය ජුනි මස 15, 16, 17 යන දිනයන්හි දී නික/සංඝබෝධි මධ්‍ය මහා විද්‍යාලයේදී පැවැත්වේ."
නිකවැරටිය කලාප අධ්‍යාපන අධ්‍යක්ෂ එල්. ඒ. කමල්සිරි මහතාගේ උපදෙස් මත මෙම තරග සංවිධානය කළ බවත්, කොට්ඨාශ අධ්‍යක්ෂවරුන් ඇතුළු සහකාර අධ්‍යක්ෂ තුමන්ලාගේ සහයෝගය ඇතිව තරග සංවිධානය කළ බව නික/සහකාර ශාරීරික අධ්‍යාපන අධ්‍යක්ෂ එන්. බී. රත්නායක මහතා "දිනමිණ"ට පැවසීය.
</post>
<post>
සිම්බාබ්වේ ක්‍රිකට් කැරැල්ල නවතී
සිම්බාබ්වේ ක්‍රිකට් කැරැළිකරුවන් තම ක්‍රිකට් සම්මේලනයට එරෙහිව කරන කැරැළිගැසීම් නැවැත්වීමට තීරණය කර ඇත. "අපි නිහඬවීමට තිරණය කළා. මම හිතනවා දැන් ඔවුන්ට නැවතත් සිම්බාබ්වේ වෙනුවෙන් ක්‍රීඩා කරන්නට හොඳ අවස්ථාවක් උදාවී ඇතැයි කියා" යැයි කැරළිකාර ක්‍රීඩකයන්ගේ කළමනාකරු ක්‍රිස් වෙන්ටුරාස් කියයි.
සිම්බාබ්වේ හිටපු නායක හීත් ස්ට්‍රීක් ඇතුළු ක්‍රීඩකයන් 15 දෙනකු සිම්බාබ්වේ තේරීම් කමිටුවේ තීරණයට විරෝධය පාමින් තරග කිරීමෙන් වැළැකී සිටියහ. මේ හේතුව නිසා ශ්‍රී ලංකාව හා ඕස්ට්‍රේලියාව වෙතින් තරග දහයකින් පරාජය විය. දැන් අන්තර් ජාතික ක්‍රිකට් සම්මේලනය සිම්බාබ්වේ හි ටෙස්ට් තත්ත්වය අහිමිකිරීම පිළිබඳව ද සලකා බැලීමට තීරණය කර තිබේ.
</post>
<post>
සිංගර් කුසලාන කාන්තා ක්‍රිකට් සති අන්තයේ
ශ්‍රී ලංකා කාන්තා ක්‍රිකට් සංගමය සංවිධානය කරන සිංගර් කුසලාන අන්තර් සමාජ 'බී' කොටසේ වාර්ෂික ක්‍රිකට් තරගාවලිය ජුනි මස 10 වන දින සිට කොළඹ කෝල්ට්ස් පිටියේ දී සහ බේබෲක් පෙදෙස මුවර්ස් පිටියේ දී ආරම්භ වේ.
මෙම තරගාවලිය සඳහා පාලින්ක් ක්‍රීඩා සමාජය, නුවර කාන්තා ක්‍රිකට් සමාජය, ශ්‍රී ලංකා කාන්තා ක්‍රිකට් සමාජය, කෑගල්ල ක්‍රීඩා සමාජය, මීගමුව ක්‍රීඩා සමාජය සහ දංකොටුව ක්‍රීඩා සමාජය සහභාගි වෙති.
ජූනි 10 - පාලින්ක් ක්‍රී.ස. සහ නුවර කාන්තා ක්‍රී.ස. (කෝල්ට්ස්) ශ්‍රී ලංකා කාන්තා ක්‍රී.ස. සහ කෑගල්ල කාන්තා ක්‍රී.ස. (මුවර්ස්), 11. පාලින්ක් ක්‍රී.ස. සහ කෑගල්ල කාන්තා ක්‍රී.ස. (කෝල්ට්ස්) මීගමුව කාන්තා ක්‍රී.ස. සහ ශ්‍රී ලංකා කාන්තා ක්‍රී.ස. (මුවර්ස්), 14. පාලින්ක් ක්‍රී.ස. සහ මීගමුව කාන්තා ක්‍රී.ස. (කෝල්ට්ස්) නුවර කාන්තා ක්‍රී.ස. සහ කෑගල්ල කාන්තා ක්‍රී.ස. (මුවර්ස්), 15. ශ්‍රී ලංකා කාන්තා ක්‍රී.ස. සහ පාලින්ක් ක්‍රී.ස. (කෝල්ට්ස්) නුවර කාන්තා ක්‍රී.ස. සහ මීගමුව ක්‍රී.ස. (මුවර්ස්), 16. නුවර කාන්තා ක්‍රී.ස. සහ ශ්‍රී ලංකා කාන්තා ක්‍රී.ස. (කෝල්ට්ස්) කෑගල්ල කාන්තා ක්‍රී.ස. සහ මීගමුව කාන්තා ක්‍රී.ස. (මුවර්ස්), 18. දංකොටුව කාන්තා ක්‍රී.ස. සහ මීගමුව කාන්තා ක්‍රි.ස. (කෝල්ට්ස්)
ප්‍රේමචන්ද්‍ර
</post>
<post>
පරිසර දිනයේ මැරතන් තරග නවරත්න හා මල්ලිකා දිනති
එක්සත් ජාතීන්ගේ ලෝක පරිසර දිනය සැමරීම සඳහා ශ්‍රී ලංකා - එක්සත් ජාතීන්ගේ මිත්‍රත්ව සංවිධානය කළ විවෘත මැරතන් තරගාවලියේ දී නවරත්න විජේසිංහ සහ මල්ලිකා චන්ද්‍රකාන්ති පිළිවෙලින් බාලක බාලිකා සූරතා දිනාගත්හ.
මහා මැරතන් ධාවන තරය ජූනි 06 දා පෙරවරුවේ ගල්කිස්ස, හවුස්චන්ද්‍රා හෝටලය අසලදී තරුණ කටයුතු හා ක්‍රීඩා අමාත්‍ය ජීවන් කුමාරතුංග මහතා අතින් ආරම්භ වී. කොළඹ - ගාලු මුවදොර පිටියේදී අවසාන කෙරිනි. ක්‍රීඩක ක්‍රීඩිකාවන් අති විශාල සංඛාවක් සහභාගී වූ මෙම මහා මැරතන් ධාවන තරය අවු: 18 න් පහළ බාලක බාලිකා , අවු: 18 න් ඉහළ ගැහැණු/ පිරිමි මෙලස ඉසව් 4 කට බෙදී පැවතුනි.
අනතුරුව කොළඹ, ගාලු මුවදොර පිටියේදී මෝටර් බයිසිකල් රථ වාහන පෙරටු කොටගත් මහා ජනතා පා ගමනක් ගාලු මුවදොර පිටිය වටා පැවැත්වුණු අතර ඊට සමගාමීව නවික යාත්‍රා සංදර්ශනයක්ද වැපැත්වුණි.
 එදින සන්ධා්‍යාවේ කොළඹ නව නගර ශාලාවේ දී කතානායක වි. ජ. මු. ලොකුබණ්ඩාර මහතාගේ ප්‍රධානත්වයෙන් සංස්කෘතිකාංගයන්ගෙන් සපිරි උත්සවයකදී මැරතන් ජයග්‍රාහකයින්ගේ ත්‍යාග කුසලාන සහ සහතික පත් ප්‍රධානය කෙරුණි.
මැරතන් ජයග්‍රාහකයින්
අවු: 18 න් පහළ බාලක, 1. ඒ.පී. නිශාන්ත කුමාර, 2. අමිල මධුසංක, 3. දිනේෂ් ජයරත්න, අවු: 18 න් ඉහළ පිරිමි 1.එම්.නවරත්න විජේසිංහ, 2. රොෂාන් ද මැල්, 3. චමල් වසන්ත, අවු: 18 න් පහල බාලිකා 1. නදීෂා කුමාරි, 2. ඉන්ද්‍රා දමයන්ති, 3. නදීෂා මිහිරාණි, අවු: 18 න් ඉහළ කාන්තා 1. මල්ලිකා චන්ද්‍රකාන්ති, 2. අමාලි මේනකා, 3. මංචුලා කුමාරසිංහ,
</post>
<post>
ක්‍රීඩා හා යෞවන කටයුතු අමාත්‍යාංශයට නව උපදේශකවරයෙක්
ක්‍රීඩා හා යෞෟවන කටයුතු අමාත්‍ය ජීවන් කුමාරතුංග මහතා විසින් එම අමාත්‍යාංශයේ ක්‍රීඩා කටයුතු පිළිබඳ උපදේශකවරයකු ලෙස ආචාර්ය ඒ.ඒ.ඩී. පෙරේරා මහතා පත්කොට ඇත. ආචාර්ය පෙරේරා මහතා වැටුප් ලබා නොගෙන එම තනතුරෙහි සේවය කිරීමට බලාපොරොත්තු වේ.
1973 සිට 1981 දක්වා අධ්‍යාපන අමාත්‍යංශයේ ක්‍රීඩා හා නාගරික අධ්‍යාපනය පිළිබඳ උපදේශකවරයකු ලෙස සේවය කළ ආචාර්ය පෙරේරා මහතා 1992 සිට 1994 දක්වා රාජ්‍ය පරිපාලන පළාත් පාලන සහ ස්වදේශ කටයුතු පිළිබඳ අමාත්‍යාංශයේ ක්‍රීඩා හා විනෝද ක්‍රියාකාරකම් පිළිබඳ උපදේශකවරයකු ලෙස කටයුතු කර ඇත.
එමෙන්ම ඔහු 1956 සිට 1957 වසර දක්වා සෞඛ්‍ය සේවා දෙපාර්තමේන්තුවේ වෘත්තීය චිකිත්සක පුනරුත්ථාපන නිලධාරිවරයකු ලෙසද කටයුතු කළේය.
1956 වසරේදී කොළඹ ක්‍රම ශිෂ්‍යත්වයක් යටතේ එක්සත් රාජධානියට ගියය ඒ මහතා වෘත්තීය චිකිත්සාව පිළිබඳ ඩිප්ලෝමා උපාධියක් ලබාගත් අතර 1966 දී ලයිප්සිග්හි ජර්මන් ශාරීරික අධ්‍යාපන විද්‍යායතනයෙන් මලල ක්‍රීඩා පුහුණුකරුවකු ලෙස ඩිප්ලෝමා උපාධිය දිනාගත්තේය. වැඩිදුර අධ්‍යාපනයෙන් පසුව 1969 දී මලල ක්‍රීඩා පිළිබඳව එම්.එස්.සී. උපාධිය දිනාගත් ඒ මහතාට 1973 වසරේදී අධ්‍යාපනය (ක්‍රීඩා විද්‍යාව) පිළිබඳ ආචාර්ය උපාධිය පිරිනැමිණි.
</post>
<post>
"අවුඩි කෝට්රෝ" කුසලාන ගොල්ෆ් තරගාවලිය ජුනි මස 13 වැනිදා කොළඹ රාජකීය ගොල්ෆ් ක්‍රීඩාංගනයේ පැවැත්වීම නිමිත්තෙන් මාධ්‍ය හමුවක් රාජකීය කොළඹ ගොල්ෆ් ක්‍රීඩා සමාජයේදී පසුගිය සඳුදා පැවැත්විණි.
එහිදී අවුඩි සෙනොක් ඔටෝ මොබයිල් පුද්ගලික සමාගමේ සහකාර සාමාන්‍යාධිකාරි රජීව් එම්. ප්‍රනාන්දු මහතා (වමේ සිට තුන්වැනියා) කොළඹ ගොල්ෆ් සංගමයේ නායක කුමාර් බොරලැස්ස මහතාට (දකුණේ සිට තුන්වැන්නා) අනුග්‍රාහක චෙක්පත බාර දුන් අයුරු දැක්වෙන අතර වමේ සිට අවුඩි සමාගමේ සහකාර වෙළෙඳ කළමනාකරු දිනේෂ් ගුණරත්න මහතා, කොළඹ රාජකීය ගොල්ෆ් සමාජයේ සාමාන්‍යාධිකාරී චූලා ද සිල්වා මහතා, කොළඹ රාජකීය ගොල්ෆ් සමාජයේ උප නායක එල්මෝ ද සිල්වා මහතා සහ ගොල්ෆ් සමාජයේ තරග කමිටුවේ සාමාජික අර්ශාද් අහමඩ් යන මහත්වරු ද ඡායාරූපයේ වේ.
ඡායාරූපය - හර්බට් පෙරේරා
</post>
<post>
ශ්‍රී ලංකාවේ ප්‍රබල රගර් කණ්ඩායමක් වන සී. එච් සහ එෆ්. සී. ක්‍රීඩා කණ්ඩායමට අනුග්‍රහයක දක්වන එක් සමාගමක් වන පී. සී. හවුස් සමාගම විසින් අනුග්‍රාහක චෙක්පත බාරදීම වෙනුවෙන් පුවත්පත් හමුවක් එම සී.සී.සී.සමාජයේදී පසුගිය සෙනසුරාදා පැවැත්විණි.
 හිදී පී. සී. හවුස් සමාගමේ ප්‍රධාන විධායක නිලධාරි එස්. එච්. එම්. රිශාන් මහතා (දකුණේ සිට තුන්වැන්නා) සී. එච්.සහ එෆ් සමාජයේ සභාපති ඉක්බාල් හසන් මහතාට (වමේ සිට හතර වැන්නා) අනුග්‍රාහක චෙක්පත බාරදුන් අයුරු දැක්වෙන අතර වමේ සිට සී.සී.සී සමාජයේ භාණ්ඩාගාරික අතුල ජයසේකර මහතා, ලේකම් නන්ද කුරේ මහතා, රගර් කණ්ඩායමේ ලේකම් රාජන් ඇන්තනි මහතා, පී. සි. සමාගමේ සාමාන්‍යාධිකාරි සාලිය විමලරත්න මහතා සහ වෙළෙඳ ප්‍රවර්ධන කළමනාකාර රිස්වාස් අනිස් යන මහතුන්ද ඡායාරූපයේ වෙති. (ඡායාරූපය හර්බට් පෙරේරා)
</post>
<post>
ජාතික ක්‍රීඩා උළෙලේ පොළොන්නරුවේ තරග 19 දා
ක්‍රීඩා හා යෞවන කටයුතු අමාත්‍යාංශය 2004 ජූනි මස 13 වන දින පොළොන්නරුවේදී පැවැත්වීමට සංවිධානය කරන ලද පාපැදි මැරතන් සහ ඇවිදීමේ තරග මහනුවර මල්වතු පාර්සවයේ මහා නාහිමිගේ අපවත්වීම හේතුවෙන් කල් දැමීමට සිදු වී ඇත. එම තරග 2004 ජූනි මස 19 වන සෙනසුරාදා පැවැත්වීමට කටයුතු සූදානම් කර ඇත.
</post>